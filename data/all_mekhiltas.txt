וַיֹּאמֶר יי אֶל מֹשֶׁה וְאֶל אַהֲרֹן בְּאֶרֶץ מִצְרַיִם לֵאמֹר שׁוֹמֵעַ אֲנִי שֶׁהָיָה הַדִּבֵּר לְמֹשֶׁה וּלְאַהֲרֹן כְּשֶׁהוּא אוֹמֵר וַיְהִי בְּיוֹם דִּבֶּר יי אֶל מֹשֶׁה בְּאֶרֶץ מִצְרָיִם לְמֹשֶׁה הָיָה הַדִּבֵּר וְלֹא לְאַהֲרֹן אִם כֵּן מַה תִּלְמֹד לוֹמַר אֶל מֹשֶׁה וְאֶל אַהֲרֹן אֶלָּא מְלַמֵּד שֶׁכַּשֵּׁם שֶׁהָיָה מֹשֶׁה כְּלָל לַדִּבְּרוֹת כָּךְ הָיָה אַהֲרֹן כְּלָל לַדִּבְּרוֹת וּמִפְּנֵי מָה לֹא נִדְבַּר עִמּוֹ מִפְּנֵי כְבוֹדוֹ שֶׁלְּמֹשֶׁה נִמְצֵאתָ מְמָעֵט אַהֲרֹן מִכָּל הַדִּבְּרוֹת שֶׁבַּתּוֹרָה חוּץ מִשְּׁלֹשָׁה מְקוֹמוֹת מִפְּנֵי שֶׁאֵי אֶפְשָׁר דָּבָר אַחֵר אֶל מֹשֶׁה וְאֶל אַהֲרֹן לָמָּה נֶאֱמַר לְפִי שֶׁהוּא אוֹמֵר וַיֹּאמֶר יי אֶל מֹשֶׁה רְאֵה נְתַתִּיךָ אֱלֹהִים לְפַרְעֹה אֵין לִי אֶלָּא מֹשֶׁה דַּיָּן לְפַרְעֹה אַהֲרֹן מְנַיִן תִּלְמֹד לוֹמַר אֶל מֹשֶׁה וְאֶל אַהֲרֹן הִקִּישׁ אַהֲרֹן לְמֹשֶׁה מַה מֹּשֶׁה הָיָה דַּיָּן לְפַרְעֹה אַף אַהֲרֹן הָיָה דַּיָּן לְפַרְעֹה מַה מֹּשֶׁה הָיָה אוֹמֵר דְּבָרָיו וְלֹא יָרֵא אַף אַהֲרֹן אוֹמֵר דְּבָרָיו וְלֹא יָרֵא דָּבָר אַחֵר אֶל מֹשֶׁה וְאֶל אַהֲרֹן שׁוֹמֵעַ אֲנִי כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה כְּשֶׁהוּא אוֹמֵר הוּא אַהֲרֹן וּמֹשֶׁה מַגִּיד שֶׁשְּׁנֵיהֶם שְׁקוּלִין זֶה כַּזֶּה כַּיּוֹצֵא בַזֶּה אַתָּה אוֹמֵר בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ שׁוֹמֵעַ אֲנִי כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה כְּשֶׁהוּא אוֹמֵר בְּיוֹם עֲשׂוֹת יי אֱלֹהִים אֶרֶץ וְשָׁמָיִם מַגִּיד שֶׁשְּׁנֵיהֶם שְׁקוּלִין כְּאֶחָד זֶה כַּזֶּה כַּיּוֹצֵא בַדָּבָר אַתָּה אוֹמֵר וַיֹּאמֶר אָנֹכִי אֱלֹהֵי אָבִיךָ אֱלֹהֵי אַבְרָהָם אֱלֹהֵי יִצְחָק וֵאלֹהֵי יַעֲקֹב שׁוֹמֵעַ אֲנִי כָּל הַקּוֹדֵם בַּדָּבָר הוּא חָשׁוּב מֵחֲבֵרוֹ כְּשֶׁהוּא אוֹמֵר וְזָכַרְתִּי אֶת בְּרִיתִי יַעֲקוֹב וְאַף אֶת בְּרִיתִי יִצְחָק וְאַף אֶת בְּרִיתִי אַבְרָהָם מַגִּיד שֶׁשְּׁלָשְׁתָּן שְׁקוּלִין כְּאֶחָד כַּיּוֹצֵא בַדָּבָר אַתָּה אוֹמֵר כַּבֵּד אֶת אָבִיךָ וְאֶת אִמֶּךָ שׁוֹמֵעַ אֲנִי כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה כְּשֶׁהוּא אוֹמֵר אִישׁ אִמּוֹ וְאָבִיו תִּירָאוּ מַגִּיד שֶׁשְּׁנֵיהֶם שְׁקוּלִין זֶה כַּזֶּה כַּיּוֹצֵא בַדָּבָר אַתָּה אוֹמֵר וִיהוֹשֻׁעַ בִּן נוּן וְכָלֵב בֶּן יְפֻנֶּה מִן הַתָּרִים אֶת הָאָרֶץ קָרְעוּ בִּגְדֵיהֶם שׁוֹמְעֵנִי כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה תִּלְמֹד לוֹמַר בִּלְתִּי כָּלֵב בֶּן יְפֻנֶּה הַקְּנִזִּי וִיהוֹשֻׁעַ בִּן נוּן מַגִּיד שֶׁשְּׁנֵיהֶם שְׁקוּלִים כְּאֶחָד בְּאֶרֶץ מִצְרַיִם חוּץ לַכְּרָךְ אַתָּה אוֹמֵר חוּץ לַכְּרָךְ אוֹ אֵינוֹ אֶלָּא בְּתוֹךְ הַכְּרָךְ כְּשֶׁהוּא אוֹמֵר וַיֹּאמֶר אֵלָיו מֹשֶׁה כְּצֵאתִי אֶת הָעִיר אֶפְרֹשׂ אֶת כַּפַּי אֶל יי הַקֹּלוֹת יֶחְדָּלוּן וְהַבָּרָד לֹא יִהְיֶה עוֹד לְמַעַן תֵּדַע כִּי לַיי הָאָרֶץ וַהֲלֹא דְּבָרִים קַל וָחֹמֶר וּמַה תְּפִלָּה הַקַּלָּה לֹא הִתְפַּלֵּל מֹשֶׁה אֶלָּא חוּץ לָעִיר דִּבּוּר הֶחָמוּר דִּין הוּא שֶׁלֹּא נִדְבַּר עִמּוֹ אֶלָּא חוּץ לַכְּרָךְ וּמִפְּנֵי מָה לֹא נִדְבַּר עִמּוֹ בְּתוֹךְ הַכְּרָךְ מִפְּנֵי שֶׁהָיְתָה מְלֵאָה שִׁקּוּצִים וְגִלּוּלִים וְעַד שֶׁלֹּא נִבְחֲרָה אֶרֶץ יִשְׂרָאֵל הָיוּ כָּל הָאֲרָצוֹת כְּשֵׁרוֹת לַדִּבְּרוֹת מִשְּׁנִּבְחֲרָה אֶרֶץ יִשְׂרָאֵל יָצְאוּ כָּל הָאֲרָצוֹת עַד שֶׁלֹּא נִבְחֲרָה יְרוּשָׁלַיִם הָיְתָה כָל אֶרֶץ יִשְׂרָאֵל כְּשֵׁרָה לַמִּזְבְּחוֹת מִשְּׁנִּבְחֲרָה יְרוּשָׁלַיִם יָצָאת אֶרֶץ יִשְׂרָאֵל שֶׁנֶּאֱמַר הִשָּׁמֶר לְךָ פֶּן תַּעֲלֶה עֹלֹתֶיךָ בְּכָל מָקוֹם אֲשֶׁר תִּרְאֶה כִּי אִם בַּמָּקוֹם אֲשֶׁר יִבְחַר יי עַד שֶׁלֹּא נִבְחַר בֵּית עוֹלָמִים הָיְתָה יְרוּשָׁלַיִם רְאוּיָה לַשְּׁכִינָה מִשֶּׁנִּבְחַר בֵּית עוֹלָמִים יָצָאת יְרוּשָׁלַיִם שֶׁנֶּאֱמַר כִּי בָחַר יי בְּצִיּוֹן אִוָּהּ לְמוֹשָׁב לוֹ וְאוֹמֵר זֹאת מְנוּחָתִי עֲדֵי עַד עַד שֶׁלֹּא נִבְחַר אַהֲרֹן הָיוּ כָל יִשְׂרָאֵל כְּשֵׁרִים לַכְּהֻנָּה מִשֶּׁנִּבְחַר אַהֲרֹן יָצְאוּ כָּל יִשְׂרָאֵל שֶׁנֶּאֱמַר בְּרִית מֶלַח עוֹלָם הִוא לִפְנֵי יי וְאוֹמֵר וְהָיְתָה לּוֹ וּלְזַרְעוֹ אַחֲרָיו עַד שֶׁלֹּא נִבְחַר דָּוִד הָיוּ כָּל יִשְׂרָאֵל כְּשֵׁרִים לַמַּלְכוּת מִשֶּׁנִּבְחַר דָּוִד יָצְאוּ כָּל יִשְׂרָאֵל שֶׁנֶּאֱמַר הֲלֹא לָכֶם לָדַעַת כִּי יי אֱלֹהֵי יִשְׂרָאֵל נָתַן מַמְלָכָה לְדָוִיד עַל יִשְׂרָאֵל לְעוֹלָם לוֹ וּלְבָנָיו בְּרִית מֶלַח אִם תֹּאמַר דָּן אֲנִי אֶת הַנְּבִיאִים שֶׁנִּדְבַּר עִמָּהֶם בְּחוּצָה לָאָרֶץ אַף עַל פִּי שֶׁנִּדְבַּר עִמָּהֶם בְּחוּצָה לָאָרֶץ לֹא נִדְבַּר עִמָּהֶם אֶלָּא בִּזְכוּת אָבוֹת שֶׁנֶּאֱמַר כֹּה אָמַר יי קוֹל בְּרָמָה נִשְׁמָע נְהִי בְּכִי תַמְרוּרִים רָחֵל מְבַכָּה עַל בָּנֶיהָ מֵאֲנָה לְהִנָּחֵם עַל בָּנֶיהָ כִּי אֵינֶנּוּ כֹּה אָמַר יי מִנְעִי קוֹלֵךְ מִבֶּכִי וְעֵינַיִךְ מִדִּמְעָה כִּי יֵשׁ שָׂכָר לִפְעֻלָּתֵךְ נְאֻם יי וְשָׁבוּ מֵאֶרֶץ אוֹיֵב וְיֵשׁ תִּקְוָה לְאַחֲרִיתֵךְ נְאֻם יי וְשָׁבוּ בָנִים לִגְבוּלָם וְיֵשׁ אוֹמְרִים אַף עַל פִּי שֶׁנִּדְבַּר עִמָּהֶם בְּחוּצָה לָאָרֶץ וּבִזְכוּת אָבוֹת לֹא נִדְבַּר עִמָּהֶם אֶלָּא בְמָקוֹם טָהוֹר שֶׁלְּמַיִם שֶׁנֶּאֱמַר וַאֲנִי הָיִיתִי עַל אוּבַל אוּלָי וְאוֹמֵר וַאֲנִי הָיִיתִי עַל יַד הַנָּהָר הַגָּדוֹל הוּא חִדָּקֶל וְאוֹמֵר הָיֹה הָיָה דְבַר יי אֶל יְחֶזְקֵאל בֶּן בּוּזִי הַכֹּהֵן בְּאֶרֶץ כַּשְׂדִּים עַל נְהַר כְּבָר וְיֵשׁ אוֹמְרִים נִדְבַּר עִמּוֹ בָּאָרֶץ וְנִדְבַּר עִמּוֹ בְּחוּצָה לָאָרֶץ שֶׁנֶּאֱמַר הָיֹה הָיָה דְבַר יי הָיֹה שֶׁנִּדְבַּר עִמּוֹ בָּאָרֶץ הָיָה שֶׁנִּדְבַּר עִמּוֹ חוּצָה לָאָרֶץ הָיָה רַבִּי אֶלְעָזָר בֶּן צָדוֹק אוֹמֵר הֲרֵי הוּא אוֹמֵר קוּם צֵא אֶל הַבִּקְעָה מַגִּיד שֶׁהַבִּקְעָה כְּשֵׁרָה תֵּדַע שֶׁאֵין הַשְּׁכִינָה נִגְלֵית בְּחוּצָה לָאָרֶץ שֶׁנֶּאֱמַר וַיָּקָם יוֹנָה לִבְרֹחַ תַּרְשִׁישָׁה מִלִּפְנֵי יי וְכִי מִלִּפְנֵי יי הוּא בּוֹרֵחַ וַהֲלֹא כְבָר נֶאֱמַר אָנָה אֵלֵךְ מֵרוּחֶךָ וְאָנָה מִפָּנֶיךָ אֶבְרָח אִם אֶסַּק שָׁמַיִם שָׁם אָתָּה וְאַצִּיעָה שְּׁאוֹל הִנֶּךָ אֶשָּׂא כַנְפֵי שָׁחַר אֶשְׁכְּנָה בְּאַחֲרִית יָם גַּם שָׁם יָדְךָ תַנְחֵנִי וְתֹאחֲזֵנִי יְמִינֶךָ וּכְתִיב עֵינֵי יי הֵמָּה מְשׁוֹטְטִים בְּכָל הָאָרֶץ וּכְתִיב בְּכָל מָקוֹם עֵינֵי יי צֹפוֹת רָעִים וטוֹבִים אִם יַחְתְּרוּ בִשְׁאוֹל מִשָּׁם יָדִי תִקָּחֵם וְאִם יַעֲלוּ הַשָּׁמַיִם מִשָּׁם אוֹרִידֵם וְאִם יֵחָבְאוּ בְּרֹאשׁ הַכַּרְמֶל מִשָּׁם אֲחַפֵּשׂ וּלְקַחְתִּים וְאִם יִסָּתְרוּ מִנֶּגֶד עֵינַי בְּקַרְקַע הַיָּם מִשָּׁם אֲצַוֶּה אֶת הַנָּחָשׁ וּנְשָׁכָם וְאִם יֵלְכוּ בַשְּׁבִי לִפְנֵי אֹיבֵיהֶם מִשָּׁם אֲצַוֶּה אֶת הַחֶרֶב וַהֲרָגָתַם וְשַׂמְתִּי עֵינִי עֲלֵיהֶם לְרָעָה וְלֹא לְטוֹבָה וְאוֹמֵר אֵין חשֶׁךְ וְאֵין צַלְמָוֶת לְהִסָּתֶר שָׁם פֹּעֲלֵי אָוֶן אֶלָּא אָמַר יוֹנָה אֵלֵךְ לִי לְחוּצָה לָאָרֶץ מָקוֹם שֶׁאֵין הַשְּׁכִינָה נִגְלֵית שֶׁהַגּוֹיִם קְרוֹבֵי תְּשׁוּבָה הֵן שֶׁלֹּא לְחַיֵּב אֶת יִשְׂרָאֵל מָשָׁל לְעֶבֶד כֹּהֵן שֶׁבָּרַח מֵרַבּוֹ אָמַר אֵלֵךְ לִי לְבֵית הַקְּבָרוֹת מָקוֹם שֶׁאֵין רַבִּי יָכֹל לָבֹא אַחֲרַי אָמַר לוֹ רַבּוֹ יֵשׁ לִי כְּנָיוֹת כַּיּוֹצֵא בָּךְ כָּךְ אָמַר יוֹנָה אֵלֵךְ לִי לְחוּצָה לָאָרֶץ מָקוֹם שֶׁאֵין הַשְּׁכִינָה נִגְלֵית שֶׁהַגּוֹיִם קְרוֹבֵי תְּשׁוּבָה הֵן שֶׁלֹּא לְחַיֵּב אֶת יִשְׂרָאֵל אָמַר לוֹ הַקֹּדֶשׁ בָּרוּךְ הוּא יֵשׁ לִי שְׁלוּחִין כַּיּוֹצֵא בָּךְ שֶׁנֶּאֱמַר וַיי הֵטִיל רוּחַ גְּדוֹלָה אֶל הַיָּם נִמְצֵאתָ אַתָּה אוֹמֵר שְׁלֹשָׁה בָנִים הֵם אֶחָד תָּבַע כְּבוֹד הָאָב וּכְבוֹד הַבֵּן וְאֶחָד תָּבַע כְּבוֹד הָאָב וְלֹא כְבוֹד הַבֵּן וְאֶחָד תָּבַע כְּבוֹד הַבֵּן וְלֹא כְבוֹד הָאָב יִרְמְיָה תָּבַע כְּבוֹד הָאָב וּכְבוֹד הַבֵּן שֶׁנֶּאֱמַר נַחְנוּ פָשַׁעְנוּ וּמָרִינוּ אַתָּה לֹא סָלָחְתָּ לְכָךְ נִכְפְּלָה נְבוּאָתוֹ שֶׁנֶּאֱמַר וְעוֹד נוֹסַף עֲלֵיהֶם דְּבָרִים אֵלִיָּהוּ תָּבַע כְּבוֹד הָאָב וְלֹא כְבוֹד הַבֵּן שֶׁנֶּאֱמַר קַנֹּא קִנֵּאתִי לַיי אֱלֹהֵי צְבָאוֹת כִּי עָזְבוּ בְרִיתְךָ בְּנֵי יִשְׂרָאֵל אֶת מִזְבְּחֹתֶיךָ הָרָסוּ וְאֶת נְבִיאֶיךָ הָרְגוּ בֶחָרֶב וָאִוָּתֵר אֲנִי לְבַדִּי וַיְבַקְשׁוּ אֶת נַפְשִׁי לְקַחְתָּהּ וּמַה נֶּאֱמַר שָׁם וַיֹּאמֶר יי אֵלָיו לֵךְ שׁוּב לְדַרְכְּךָ מִדְבַּרָה דַמָּשֶׂק וּבָאתָ וּמָשַׁחְתָּ אֶת חֲזָאֵל לְמֶלֶךְ עַל אֲרָם וְאֵת יֵהוּא בֶן נִמְשִׁי תִּמְשַׁח לְמֶלֶךְ עַל יִשְׂרָאֵל וְאֶת אֱלִישָׁע בֶּן שָׁפָט מֵאָבֵל מְחוֹלָה תִּמְשַׁח לְנָבִיא תַּחְתֶּיךָ שֶׁאֵין תִּלְמֹד לוֹמַר לְנָבִיא תַּחְתֶּיךָ אֶלָּא שֶׁאֵי אֶפְשִׁי בִנְבוּאָתָךְ יוֹנָה תָּבַע כְּבוֹד הַבֵּן וְלֹא כְבוֹד הָאָב שֶׁנֶּאֱמַר וַיָּקָם יוֹנָה לִבְרֹחַ תַּרְשִׁישָׁה מִלִּפְנֵי יי וַיֵּרֶד יָפוֹ וַיִּמְצָא אָנִיָּה בָּאָה תַרְשִׁישׁ וַיִּתֵּן שְׂכָרָהּ וַיֵּרֶד בָּהּ לָבוֹא עִמָּהֶם תַּרְשִׁישָׁה מִלִּפְנֵי יי מָה כתִיב וַיְהִי דְבַר יי אֶל יוֹנָה שֵׁנִית לֵאמֹר שֵׁנִית נִדְבַּר עִמּוֹ לֹא שְׁלִישִׁית רַבִּי נָתָן אוֹמֵר לֹא הָלַךְ יוֹנָה אֶלָּא לְאַבֵּד עַצְמוֹ בַּיָּם שֶׁנֶּאֱמַר וַיֹּאמֶר אֲלֵיהֶם שָׂאוּנִי וַהֲטִילֻנִי אֶל הַיָּם וְכֵן תִּמְצָא הָאָבוֹת וְהַנְּבִיאִים הָיוּ נוֹתְנִים עַצְמָם עַל יִשְׂרָאֵל בְּמֹשֶׁה מַה הוּא אוֹמֵר וְעַתָּה אִם תִּשָּׂא חַטָּאתָם וְאִם אַיִן מְחֵנִי נָא מִסִּפְרְךָ אֲשֶׁר כָּתָבְתָּ וְאִם כָּכָה אַתְּ עֹשֶׂה לִּי הָרְגֵנִי נָא הָרֹג אִם מָצָאתִי חֵן בְּעֵינֶיךָ וְאַל אֶרְאֶה בְּרָעָתִי בְּדָוִד מַהוּ אוֹמֵר הִנֵּה אָנֹכִי חָטָאתִי וְאָנֹכִי הֶעֱוֵיתִי וְאֵלֶּה הַצֹּאן מֶה עָשׂוּ תְּהִי נָא יָדְךָ בִּי וּבְבֵית אָבִי הָא בְּכָל מָקוֹם אַתָּה מוֹצֵא הָאָבוֹת וְהַנְּבִיאִים נָתְנוּ נַפְשָׁם עַל יִשְׂרָאֵל לֵאמֹר צֵא וֶאֱמֹר אֲלֵיהֶם מִיָּד דִּבְרֵי רַבִּי יִשְׁמָעֵאל שֶׁנֶּאֱמַר וְיָצָא וְדִבֶּר רַבִּי אֱלִיעֶזֶר אוֹמֵר צֵא וֶאֱמֹר אֲלֵיהֶם וַהֲשִׁיבֵנִי דָבָר שֶׁנֶּאֱמַר וַיָּשֶׁב מֹשֶׁה אֶת דִּבְרֵי הָעָם אֶל יי וְאוֹמֵר וְהִנֵּה הָאִישׁ לְבֻשׁ הַבַּדִּים אֲשֶׁר הַקֶּסֶת בְּמָתְנָיו מֵשִׁיב דָּבָר וְאוֹמֵר הַתְשַׁלַּח בְּרָקִים וְיֵלֵכוּ וְיֹאמְרוּ לְךָ הִנֵּנוּ שְׁלוּחֵי הַקֹּדֶשׁ בָּרוּךְ הוּא לֹא כִשְׁלוּחֵי בָשָׂר וָדָם שֶׁשְּׁלוּחֵי בָשָׂר וָדָם צְרִיכִין לַחְזֹר אֵצֶל שׁוֹלְחֵיהֶם אֲבָל לְפָנֶיךָ אֵינוֹ כֵן אֶלָּא הַתְשַׁלַּח בְּרָקִים וְיֵלֵכוּ וְיָשׁוּבוּ לֹא נֶאֱמַר כֵּן אֶלָּא וְיֵלֵכוּ וְיֹאמְרוּ הָא בְּכָל מָקוֹם שֶׁהֵן מְהַלְּכִין נִמְצָאִים לְפָנֶיךָ וְאוֹמְרִים עָשִׂינוּ שְׁלִיחוּתָךְ לְקַיֵּם מַה שֶּׁנֶּאֱמַר הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם יי רַבִּי יֹאשִׁיָּה אוֹמֵר כְּשֶׁהַקֹּדֶשׁ בָּרוּךְ הוּא גּוֹזֵר גְּזֵרוֹת טוֹבוֹת וְרָעוֹת עַל יִשְׂרָאֵל עַל הַטּוֹבָה מַחְזִירִים לְפָנָיו וְעַל הָרָעָה אֵין מַחְזִירִים לְפָנָיו שֶׁנֶּאֱמַר וְהִנֵּה שִׁשָּׁה אֲנָשִׁים בָּאִים מִדֶּרֶךְ שַׁעַר הָעֶלְיוֹן אֲשֶׁר מָפְנֶה צָפוֹנָה וְאִישׁ כְּלִי מַפָּצוֹ בְּיָדוֹ וְאִישׁ אֶחָד בְּתוֹכָם לָבֻשׁ בַּדִּים וְקֶסֶת הַסֹּפֵר בְּמָתְנָיו וַיָּבֹאוּ וַיַּעַמְדוּ אֵצֶל מִזְבַּח הַנְּחֹשֶׁת וּכְתִיב וּכְבוֹד אֱלֹהֵי יִשְׂרָאֵל נַעֲלָה מֵעַל הַכְּרוּב וְאוֹמֵר וַיֹּאמֶר יי אֵלָו עֲבֹר בְּתוֹךְ הָעִיר בְּתוֹךְ יְרוּשָׁלִָם וְהִתְוִיתָ תָּו עַל מִצְחוֹת הָאֲנָשִׁים הַנֶּאֱנָחִים וְהַנֶּאֱנָקִים עַל כָּל הַתּוֹעֵבוֹת הַנַּעֲשׂוֹת בְּתוֹכָהּ וּלְאֵלֶּה אָמַר בְּאָזְנַי וְנֶאֱמַר זָקֵן בָּחוּר וּבְתוּלָה וְטַף וְנָשִׁים תַּהַרְגוּ לְמַשְׁחִית וְעַל כָּל אִישׁ אֲשֶׁר עָלָיו הַתָּו אַל תִּגַּשׁוּ וּמִמִּקְדָּשִׁי תָּחֵלּוּ וַיָּחֵלּוּ בָּאֲנָשִׁים הַזְּקֵנִים אֲשֶׁר לִפְנֵי הַבָּיִת וַיֹּאמֶר אֲלֵיהֶם טַמְּאוּ אֶת הַבַּיִת וּמַלְאוּ אֶת הַחֲצֵרוֹת חֲלָלִים צֵאוּ וְיָצְאוּ וְהִכּוּ בָעִיר יָצְאוּ אֵלּוּ וָאֵלּוּ וְעָשׂוּ שְׁלִיחוּתָן אֵלּוּ שֶׁנִּצְטַוּוּ עַל הָרָעָה לֹא לָמַדְנוּ שֶׁהֶחְזִירוּ שְׁלִיחוּתָן וְזֶה שֶׁנִּצְטַוָּה עַל הַטּוֹבָה לָמַדְנוּ שֶׁהֶחְזִיר שְׁלִיחוּתוֹ שֶׁנֶּאֱמַר וְהִנֵּה הָאִישׁ לְבֻשׁ הַבַּדִּים אֲשֶׁר הַקֶּסֶת בְּמָתְנָיו מֵשִׁיב דָּבָר לֵאמֹר עָשִׂיתִי כַאֲשֶׁר צִוִּיתָנִי שִׁמְעוֹן בֶּן עַזַּי אוֹמֵר לֵאמֹר בַּקּוֹל שֶׁאַתָּה שׁוֹמֵעַ בּוֹ בּוֹ אַתְּ לָמֵד רַבִּי עֲקִיבָה אוֹמֵר לֵאמֹר צֵא וֶאֱמֹר לָהֶם שֶׁבִּזְכוּתָם הוּא מְדַבֵּר עִמִּי שֶׁכָּל שְׁלֹשִׁים וּשְׁמֹנֶה שָׁנָה שֶׁהָיָה כוֹעֵס עַל יִשְׂרָאֵל לֹא הָיָה מְדַבֵּר עִמּוֹ שֶׁנֶּאֱמַר וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה לָמוּת מִקֶּרֶב הָעָם וַיְדַבֵּר יי אֵלַי לֵאמֹר אָמַר רַבִּי שִׁמְעוֹן בֶּן עַזַּי אֵינִי כְמֵשִׁיב עַל דִּבְרֵי רַבִּי אֶלָּא כְּמוֹסִיף עַל דְּבָרָיו וְלֹא עִם מֹשֶׁה בִּלְבַד הָיָה מְדַבֵּר בִּזְכוּת יִשְׂרָאֵל אֶלָּא עִם הַנְּבִיאִים כֻּלָּם לֹא דִבֵּר אֶלָּא בִּזְכוּת יִשְׂרָאֵל שֶׁנֶּאֱמַר וָאֵשֵׁב שָׁם שִׁבְעַת יָמִים מַשְׁמִים בְּתוֹכָם וּכְתִיב וַיְהִי מִקְצֵה שִׁבְעַת יָמִים וַיְהִי דְבַר יי אֵלַי לֵאמֹר וּכְתִיב וַיְהִי מִקֵּץ עֲשֶׂרֶת יָמִים וַיְהִי דְבַר יי אֶל יִרְמְיָהוּ וְכֵן אַתָּה מוֹצֵא בְּבָרוּךְ בֶּן נֵרִיָּה שֶׁהָיָה מִתְרָעֵם לִפְנֵי הַמָּקוֹם אָמַרְתָּ אוֹי נָא לִי כִּי יָסַף יי יָגוֹן עַל מַכְאֹבִי מַה נִּשְׁתַּנֵּיתִי אֲנִי מִכָּל תַּלְמִידֵי הַנְּבִיאִים יְהוֹשֻׁעַ שִׁמֵּשׁ מֹשֶׁה וְשָׁרְתָה עָלָיו רוּחַ הַקֹּדֶשׁ אֱלִישָׁע שִׁמֵּשׁ אֵלִיָּהוּ וְשָׁרְתָה עָלָיו רוּחַ הַקֹּדֶשׁ מַה נִּשְׁתַּנֵּיתִי אֲנִי מִכָּל תַּלְמִידֵי הַנְּבִיאִים יָגַעְתִּי בְּאַנְחָתִי וּמְנוּחָה לֹא מָצָאתִי וְאֵין מְנוּחָה אֶלָּא נְבוּאָה שֶׁנֶּאֱמַר וַתָּנַח עֲלֵהֶם הָרוּחַ וְאוֹמֵר נָחָה רוּחַ אֵלִיָּהוּ עַל אֱלִישָׁע וְאוֹמֵר וְנָחָה עָלָיו רוּחַ יי בֹּא וּרְאֵה מָה הַמָּקוֹם מְשִׁיבוֹ כֹּה תֹּאמַר אֵלָיו כֹּה אָמַר יי הִנֵּה אֲשֶׁר בָּנִיתִי אֲנִי הֹרֵס וְאֵת אֲשֶׁר נָטַעְתִּי אֲנִי נֹתֵשׁ וְאֶת כָּל הָאָרֶץ הִיא וְאַתָּה תְּבַקֶּשׁ לְךָ גְדֹלוֹת אַל תְּבַקֵּשׁ וְאֵין גְּדוֹלוֹת אֶלָּא נְבוּאָה שֶׁנֶּאֱמַר סַפְּרָה נָּא לִי אֵת כָּל הַגְּדֹלוֹת אֲשֶׁר עָשָׂה אֱלִישָׁע וְאוֹמֵר קְרָא אֵלַי וְאֶעֱנֶךָּ וְאַגִּידָה לְּךָ גְּדֹלוֹת וּבְצֻרוֹת לֹא יְדַעְתָּם אָמַר בָּרוּךְ בֶּן נֵרִיָּה אִם אֵין כֶּרֶם אֵין סְיָג אִם אֵין צֹאן אֵין רוֹעֶה מִפְּנֵי מָה כִּי וְאַתָּה תְּבַקֶּשׁ לְךָ גְדֹלוֹת אַל תְּבַקֵּשׁ כִּי הִנְנִי מֵבִיא רָעָה עַל כָּל בָּשָׂר נְאֻם יי וְנָתַתִּי לְךָ אֶת נַפְשְׁךָ לְשָׁלָל עַל כָּל הַמְּקֹמוֹת אֲשֶׁר תֵּלֶךְ שָׁם הָא בְּכָל מָקוֹם אַתָּה מוֹצֵא שֶׁאֵין הַנְּבִיאִים מִתְנַּבְּאִים אֶלָּא בִּזְכוּתָן שֶׁלְּיִשְׂרָאֵל הַחֹדֶשׁ הַזֶּה לָכֶם רֹאשׁ חֳדָשִׁים רִאשׁוֹן הוּא לָכֶם לְחָדְשֵׁי הַשָּׁנָה רַבִּי יִשְׁמָעֵאל אָמַר מֹשֶׁה הֶרְאָה אֶת הַחֹדֶשׁ לְיִשְׂרָאֵל וְאָמַר לָהֶם כַּזֶּה הֱיוּ רוֹאִין וְקוֹבְעִין אֶת הַחֹדֶשׁ לַדּוֹרוֹת רַבִּי עֲקִיבָה אוֹמֵר זֶה אֶחָד מִשְּׁלֹשָׁה דְבָרִים שֶׁנִּתְקַשָּׁה בָהֶן מֹשֶׁה וְהֶרְאָהוּ הַמָּקוֹם אֶת כֻּלָּן בָּאֶצְבַּע כַּיּוֹצֵא בַדָּבָר אַתָּה אוֹמֵר וְזֶה לָכֶם הַטָּמֵא כַּיּוֹצֵא בַדָּבָר וְזֶה מַעֲשֵׂה הַמְּנֹרָה וְיֵשׁ אוֹמְרִים אַף בַּשְּׁחִיטָה נִתְקַשָּׁה מֹשֶׁה שֶׁנֶּאֱמַר וְזֶה אֲשֶׁר תַּעֲשֶׂה עַל הַמִּזְבֵּחַ רַבִּי שִׁמְעוֹן בֶּן יוֹחַי אוֹמֵר וַהֲלֹא כָּל הַדִּבְּרוֹת שֶׁנִּדְבַּר עִם מֹשֶׁה לֹא נִדְבַּר עִמּוֹ אֶלָּא בַיּוֹם וְהַחֹדֶשׁ הראהו בַּלַּיְלָה וְכֵיצַד הָיָה מְדַבֵּר עִמּוֹ בַּיּוֹם וְהֶרְאָהוּ הַחֹדֶשׁ בַּלַּיְלָה רַבִּי אֱלִיעֶזֶר אוֹמֵר נִדְבַּר עִמּוֹ בַּיּוֹם עִם חֲשֵׁכָה וְהֶרְאָהוּ הַחֹדֶשׁ בַּחֲשֵׁכָה הַחֹדֶשׁ הַזֶּה זֶה נִיסָן אַתָּה אוֹמֵר זֶה נִיסָן אוֹ אֵינוֹ אֶלָּא אֶחָד מֵחָדְשֵׁי הַשָּׁנָה כְּשֶׁהוּא אוֹמֵר וְחַג הָאָסִף בְּצֵאת הַשָּׁנָה וְחַג הָאָסִיף תְּקוּפַת הַשָּׁנָה אָמַרְתָּ צֵא וּרְאֵה אֵי זֶה חֹדֶשׁ שֶׁיֵּשׁ בּוֹ אָסִיף וּתְקוּפָה וְשָׁנָה יוֹצְאָה בוֹ וְקָרוּי שְׁבִיעִי אֵי אַתָּה מוֹצֵא אֶלָּא תִּשְׁרִי לְאַחַר שֶׁלָּמַדְתָּ שֶׁשְּׁבִיעִי זֶה תִּשְׁרִי רִאשׁוֹן זֶה נִיסָן וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר בַּחֹדֶשׁ הָרִאשׁוֹן הוּא חֹדֶשׁ נִיסָן רֹאשׁ חֳדָשִׁים מַגִּיד שֶׁנִּיסָן רֹאשׁ לֶחֳדָשִׁים וּמְנַיִן אַף לַמְּלָכִים תִּלְמֹד לוֹמַר הוּא הוּא הַחֹדֶשׁ הַשֵּׁנִי לִמְלֹךְ שְׁלֹמֹה עַל יִשְׂרָאֵל וּמְנַיִן אַף לָרְגָלִים תִּלְמֹד לוֹמַר חַג בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת נִמְצֵינוּ לְמֵדִין שֶׁנִּיסָן רֹאשׁ לֶחֳדָשִׁים לַמְּלָכִים וְלָרְגָלִים רַבִּי נָתָן וְרַבִּי יִצְחָק אוֹמְרִים אַף לִשְׂכִירוּת בָּתִּים אֲבָל לֹא לַשָּׁנִים וְלֹא לַשְּׁמִטִּין וְלֹא לַיּוֹבְלוֹת וְלֹא לַנְּטִיעָה וְלֹא לַיְּרָקוֹת שֶׁנֶּאֱמַר מִקֵּץ שֶׁבַע שָׁנִים בְּמֹעֵד שְׁנַת הַשְּׁמִטָּה בְּחַג הַסֻּכּוֹת בְּבוֹא כָל יִשְׂרָאֵל לֵרָאוֹת אֶת פְּנֵי יי אֱלֹהֶיךָ בַּמָּקוֹם אֲשֶׁר יִבְחָר תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל בְּאָזְנֵיהֶם וְאוֹמֵר וְחַג הָאָסִף בְּצֵאת הַשָּׁנָה וְחַג הָאָסִיף תְּקוּפַת הַשָּׁנָה זֶה הוּא הָאָמוּר לָךְ לַשָּׁנִים לַשְּׁמִטִּים וְלַיּוֹבְלוֹת לַנְּטִיעָה וְלַיְּרָקוֹת הַחֹדֶשׁ הַזֶּה לָכֶם וְלֹא מָנָה בוֹ אָדָם הָרִאשׁוֹן אַתָּה אוֹמֵר לָכֶם וְלֹא מָנָה בּוֹ אָדָם הָרִאשׁוֹן אוֹ אֵינוֹ אֶלָּא לָכֶם וְלֹא לַגּוֹיִם כְּשֶׁהוּא אוֹמֵר רִאשׁוֹן הוּא לָכֶם הֲרֵי לָכֶם וְלֹא לַגּוֹיִם אָמוּר הָא מַה תִּלְמֹד לוֹמַר לָכֶם לָכֶם וְלֹא מָנָה בוֹ אָדָם הָרִאשׁוֹן נִמְצֵינוּ לְמֵדִין שֶׁיִּשְׂרָאֵל מוֹנִין לַלְּבָנָה וְהַגּוֹיִם לַחַמָּה לֹא דַּיָּם לְיִשְׂרָאֵל אֶלָּא אַחַת לִשְׁלֹשִׁים יוֹם מַגְבִּיהִים אֶת עֵינֵיהֶם לַאֲבִיהֶם שֶׁבַּשָּׁמַיִם וּכְשֶׁהַחַמָּה לוֹקָה סִימָן רַע לַגּוֹיִם שֶׁהֵם מוֹנִים לַחַמָּה וּכְשֶׁהַלְּבָנָה לוֹקָה סִימָן רַע לְשׂוֹנְאֵיהֶם שֶׁלְּיִשְׂרָאֵל שֶׁהֵם מוֹנִים לַלְּבָנָה רַבִּי מֵאִיר אוֹמֵר כְּשֶׁהַחַמָּה לוֹקָה בַּמִּזְרָח סִימָן רַע לְיוֹשְׁבֵי מִזְרָח בַּמַּעֲרָב סִימָן רַע לְיוֹשְׁבֵי מַעֲרָב רַבִּי יֹאשִׁיָּה אוֹמֵר כְּשֶׁהַמַּזָּלוֹת לוֹקִים בַּמִּזְרָח סִימָן רַע לְיוֹשְׁבֵי מִזְרָח בַּמַּעֲרָב סִימָן רַע לְיוֹשְׁבֵי מַעֲרָב רַבִּי יוֹנָתָן אוֹמֵר אֵלּוּ וָאֵלּוּ נִתְּנוּ לַגּוֹיִם שֶׁנֶּאֱמַר כֹּה אָמַר יי אֶל דֶּרֶךְ הַגּוֹיִם אַל תִּלְמָדוּ וּמֵאֹתוֹת הַשָּׁמַיִם אַל תֵּחָתּוּ רֹאשׁ חֳדָשִׁים שׁוֹמְעֵנִי מִעוּט חֳדָשִׁים שְׁנַיִם מְנַיִן לִשְׁאָר חֳדָשִׁים תִּלְמֹד לוֹמַר לְחָדְשֵׁי הַשָּׁנָה רִאשׁוֹן הוּא לָכֶם לְחָדְשֵׁי הַשָּׁנָה לָמָּה נֶאֱמַר לְפִי שֶׁהוּא אוֹמֵר שָׁמוֹר אֶת חֹדֶשׁ הָאָבִיב וְעָשִׂיתָ פֶּסַח שָׁמוֹר אֶת הַפֶּסַח לָאָבִיב וְאָבִיב לַפֶּסַח שֶׁיָּבֹא אָבִיב בִּזְמַנּוֹ הָא כֵּיצַד עַבֵַּר אֶת אֲדָר שֶׁיָּבֹא אָבִיב בִּזְמַנּוֹ הֲרֵי שֶׁעִבְּרוּ אֶת אֲדָר וְלֹא בָא אָבִיב בִּזְמַנּוֹ שׁוֹמְעֵנִי יְעַבְּרוּ אֶת נִיסָן הָיָה רַבִּי יִשְׁמָעֵאל אוֹמֵר הָא אִם אָמַרְתָּ כֵּן נִמְצֵאתָ אַתָּה עוֹשֶׂה נִיסָן שֵׁנִי וְאָמְרָה תּוֹרָה רִאשׁוֹן הוּא לָכֶם רַבִּי יוֹנָתָן אוֹמֵר שָׁמוֹר אֶת חֹדֶשׁ הָאָבִיב חֹדֶשׁ הַסָּמוּךְ לָאָבִיב אַתָּה מְעַבֵּר וְאֵי זֶה זֶה הֱוֵי אוֹמֵר זֶה אֲדָר אֲבָל לֹא שָׁמַעְנוּ מִכַּמָּה מְעַבֵּר כְּשֶׁהוּא אוֹמֵר שָׁמוֹר אֶת חֹדֶשׁ חֹדֶשׁ אַתָּה מְעַבֵּר וְהַדִּין נוֹתֵן הוֹאִיל וְחֹדֶשׁ מִתְעַבֵּר וְשָׁנָה מִתְעַבֶּרֶת מַה הַחֹדֶשׁ אֶחָד מִמְּנוּיָיו אַף שָׁנָה אֶחָד מִמְּנוּיֶיהָ אִי מַה חֹדֶשׁ אֶחָד מִשְּׁלֹשִׁים בּוֹ אַף שָׁנָה אֶחָד מִשְּׁלֹשִׁים בָּהּ תִּלְמֹד לוֹמַר שָׁמוֹר אֶת חֹדֶשׁ חֹדֶשׁ אַתָּה מְעַבֵּר וְאֵי אַתָּה מְעַבֵּר אֶחָד מִשְּׁלֹשִׁים בָּהּ אִי מַה שָּׁנָה אֶחָד מִשְּׁנֵים עָשָׂר בָּהּ אַף חֹדֶשׁ אֶחָד מִשְּׁנֵים עָשָׂר בּוֹ תִּלְמֹד לוֹמַר וּבַחֲמִשָּׁה עָשָׂר יוֹם לַחֹדֶשׁ הַזֶּה חַג הַמַּצּוֹת לַיי שִׁבְעַת יָמִים מַצּוֹת תֹּאכֵלוּ יוֹם לְחֹדֶשׁ אַתָּה מְעַבֵּר וְאֵי אַתָּה מְעַבֵּר אֶחָד מִשְּׁנֵים עָשָׂר בּוֹ וְרַבִּי יִצְחָק אוֹמֵר הָא אִם אָמַרְתָּ כֵּן כְּבַר הַלְּבָנָה בְּאֶמְצַע הָרָקִיעַ הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן הוֹאִיל וְהַחֹדֶשׁ מִתְעַבֵּר וְהַשָּׁנָה מִתְעַבֶּרֶת מַה הַחֹדֶשׁ אֶחָד מִמְּנוּיָיו אַף הַשָּׁנָה אֶחָד מִמְּנוּיֶיהָ מַה חֹדֶשׁ אֵין תּוֹסֶפֶת עִבּוּרוֹ אֶלָּא ַסּוֹף אַף שָׁנָה אֵין תּוֹסֶפֶת עִבּוּרָהּ אֶלָּא בַסּוֹף רַבִּי יִרְמְיָה אוֹמֵר הוֹאִיל וְטֻמְאָה מְעַכֶּבֶת וְאָבִיב מְעַכֵּב מַה טֻּמְאָה אֵין פָּחוּת מִשְּׁלֹשִׁים יוֹם אַף אָבִיב אֵין פָּחוּת מִשְּׁלֹשִׁים יוֹם אוֹ אֲפִלּוּ כִּי חָל אָבִיב וּבָא תִּלְמֹד לוֹמַר וְשָׁמַרְתָּ אֶת הַחֻקָּה הַזֹּאת לְמוֹעֲדָהּ בְּמוֹעֲדָהּ אַתָּה מוֹסִיף וְאֵי אַתָּה מוֹנֵעַ רִאשׁוֹן הוּא לָכֶם לְחָדְשֵׁי הַשָּׁנָה שֶׁלֹּא יַעֲשֶׂה נִיסָן אַחֵר רַבִּי יֹאשִׁיָּה אוֹמֵר מְנַיִן שֶׁאֵין מְעַבְּרִים אֶת הַשָּׁנָה אֶלָּא בְּבֵית דִּין הַגָּדוֹל שֶׁבִּירוּשָׁלַיִם תִּלְמֹד לוֹמַר רִאשׁוֹן הוּא לָכֶם לְחָדְשֵׁי הַשָּׁנָה דַּבְּרוּ אֶל כָּל עֲדַת יִשְׂרָאֵל לֵאמֹר בֶּעָשֹׂר לַחֹדֶשׁ הַזֶּה וְיִקְחוּ לָהֶם אִישׁ שֶׂה לְבֵית אָבֹת שֶׂה לַבָּיִת דַּבְּרוּ אֶל כָּל עֲדַת יִשְׂרָאֵל רַבִּי יִשְׁמָעֵאל אוֹמֵר וְכִי שְׁנֵיהֶם מְדַבְּרִים הָיוּ וַהֲלֹא כְבָר נֶאֱמַר וְאַתָּה דַּבֵּר אֶל בְּנֵי יִשְׂרָאֵל לֵאמֹר וּמַה תִּלְמֹד לוֹמַר דַּבְּרוּ אֶלָּא כְּשֶׁהָיָה מֹשֶׁה מְדַבֵּר הָיָה אַהֲרֹן מַרְכִּין אָזְנוֹ לִשְׁמֹעַ בְּאֵימָה וּמַעֲלֶה עָלָיו הַכָּתוּב כְּאִלּוּ שׁוֹמֵעַ מִפִּי הַקֹּדֶשׁ בָּרוּךְ הוּא רַבִּי אֲחִי בְּרַבִּי יֹאשִׁיָּה אוֹמֵר וְכִי שְׁנֵיהֶם מְדַבְּרִים הָיוּ וַהֲלֹא כְבָר נֶאֱמַר וְאַתָּה דַּבֵּר אֶל בְּנֵי יִשְׂרָאֵל וּמַה תִּלְמֹד לוֹמַר דַּבְּרוּ אֶלָּא כֵּיוָן שֶׁמֹּשֶׁה מְדַבֵּר הָיָה אַהֲרֹן מִימִינוֹ וְאֶלְעָזָר מִשְּׂמֹאלוֹ וְאִיתָמָר מִימִינוֹ שֶׁלְּאַהֲרֹן וְהַדִּבּוּר יוֹצֵא מִבֵּינֵיהֶם כְּאִלּוּ שְׁנֵיהֶם מְדַבְּרִים רַבִּי שִׁמְעוֹן בֶּן יוֹחַי אוֹמֵר מֹשֶׁה הָיָה חוֹלֵק כָּבוֹד לְאַהֲרֹן וְאוֹמֵר לוֹ לַמְּדֵנִי וְאַהֲרֹן הָיָה חוֹלֵק כָּבוֹד לְמֹשֶׁה וְאוֹמֵר לוֹ לַמְּדֵנִי וְהַדִּבּוּר יוֹצֵא מִבֵּינֵיהֶם כְּאִלּוּ שְׁנֵיהֶם מְדַבְּרִים דַּבְּרוּ אֶל כָּל עֲדַת יִשְׂרָאֵל לֵאמֹר בֶּעָשֹׂר לַחֹדֶשׁ הַדִּבֵּר הַזֶּה בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר אַתָּה אוֹמֵר הַדִּבֵּר הָיָה בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר אוֹ אֵינוֹ אֶלָּא הַדִּבֵּר וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר תִּלְמֹד לוֹמַר הַחֹדֶשׁ הַזֶּה לָכֶם דַּבְּרוּ אֵמָּתַי הָיָה הַדִּבֵּר בְּרֹאשׁ חֹדֶשׁ הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן הַדִּבֵּר בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר רַבִּי אַחָא בְּרַבִּי יֹאשִׁיָּה אוֹמֵר הַדִּבֵּר בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר אַתָּה אוֹמֵר כֵּן אוֹ אֵינוֹ אֶלָּא הַדִּבֵּר וּלְקִיחָה בְּרֹאשׁ חֹדֶשׁ וּשְׁחִיטָה בְּאַרְבָּעָה עָשָׂר תִּלְמֹד לוֹמַר דַּבְּרוּ אֶל כָּל עֲדַת יִשְׂרָאֵל לֵאמֹר שֶׁאֵין תִּלְמֹד לוֹמַר לֵאמֹר אֶלָּא לְהַפְסִיק הָעִנְיָן הָא אֵין לָךְ לָדוּן כַּלָּשׁוֹן הָאַחֲרוֹן אֶלָּא כָּרִאשׁוֹן הַדִּבֵּר בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר רַבִּי יוֹסֵה הַגְּלִילִי אוֹמֵר הַדִּבֵּר בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר אַתָּה אוֹמֵר כֵּן אוֹ אֵינוֹ אֶלָּא הַדִּבֵּר בְּרֹאשׁ חֹדֶשׁ וּלְקִיחָה וּשְׁחִיטָה בֶּעָשׂוֹר תִּלְמֹד לוֹמַר וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם אִם אָמַרְתָּ כֵּן עָקַרְתָּ אֶת כָּל הַכָּתוּב הָא אֵין לָךְ לָדוּן כַּלָּשׁוֹן הָאַחֲרוֹן אֶלָּא כָּרִאשׁוֹן הַדִּבֵּר בְּרֹאשׁ חֹדֶשׁ וּלְקִיחָה בֶּעָשׂוֹר וּשְׁחִיטָה בְּאַרְבָּעָה עָשָׂר בֶּעָשֹׂר לַחֹדֶשׁ הַזֶּה וְיִקְחוּ אֵין לִי אֶלָּא עֲשִׂירִי שֶׁהוּא כָּשֵׁר לִלְקִיחָה אַרְבָּעָה עָשָׂר מְנַיִן אָמַרְתָּ קַל וָחֹמֶר וּמָה עֲשִׂירִי שֶׁאֵינוֹ כָּשֵׁר לִשְׁחִיטָה כָּשֵׁר לִלְקִיחָה אַרְבָּעָה עָשָׂר שֶׁהוּא כָּשֵׁר לִשְׁחִיטָה אֵינוֹ דִין שֶׁיְּהֵא כָּשֵׁר לִלְקִיחָה שְׁלֹשָׁה עָשָׂר מְנַיִן אָמַרְתָּ קַל וָחֹמֶר וּמָה אִם עֲשִׂירִי שֶׁאֵינוֹ קָרוֹב לִשְׁחִיטָה כָּשֵׁר לִלְקִיחָה שְׁלֹשָׁה עָשָׂר שֶׁהוּא קָרוֹב לִשְׁחִיטָה אֵינוֹ דִין שֶׁיְּהֵא כָּשֵׁר לִלְקִיחָה וְהוּא הַדִּין לְאַחַד עָשָׂר לִשְׁנֵים עָשָׂר בֶּעָשֹׂר לַחֹדֶשׁ הַזֶּה לְהוֹצִיא פֶּסַח דּוֹרוֹת שֶׁפֶּסַח מִצְרָיִם מַקָּחוֹ מִבֶּעָשׂוֹר וּפֶסַח דּוֹרוֹת מַקָּחוֹ כָּל זְמַן וְיִקְחוּ לָהֶם וְכִי כֻלָּן הָיוּ לוֹקְחִין אֶלָּא לַעֲשׁוֹת שְׁלוּחוֹ שֶׁלְּאָדָם כְּמוֹתוֹ מִכָּן אָמְרוּ שְׁלוּחוֹ שֶׁלְּאָדָם כְּמוֹתוֹ אִישׁ שֶׂה לְבֵית אָבֹת בִּכְלַל שֶׂה גְּדִי וְטָלֶה שֶׁנֶּאֱמַר שֵׂה כְשָׂבִים וְשֵׂה עִזִּים לְבֵית אָבֹת אֵין לְבֵית אָבֹת אֶלָּא לְמִשְׁפָּחוֹת שֶׁנֶּאֱמַר לְמִשְׁפְּחֹתָם לְבֵית אֲבֹתָם וַהֲרֵי שֶׁהָיוּ עֶשֶׂר מִשְׁפָּחוֹת לְבֵית אָב אֶחָד שׁוֹמֵעַ אֲנִי שֶׂה אֶחָד לְכֻלָּם תִּלְמֹד לוֹמַר שֶׂה לַבָּיִת וְאִם יִמְעַט הַבַּיִת מִהְיוֹת מִשֶּׂה בָּא הַכָּתוּב לְלַמְּדָךְ שֶׁלְּעוֹלָם נִמְנִין עַל הַפֶּסַח וּמוֹשְׁכִין יְדֵיהֶם מִמֶּנּוּ עַד שֶׁיִּשָּׁחֵט בִּלְבַד שֶׁלֹּא יַנִּיחַ אֶת הַפֶּסַח כְּמוֹת שֶׁהוּא רַבִּי יְהוּדָה אוֹמֵר בִּלְבַד שֶׁיְּהֵא שָׁם אֶחָד מֵחֲבוֹרָה הָרִאשׁוֹנָה שֶׁלֹּא לַעֲשׁוֹת עִקָּר טְפֵלָה וּטְפֵלָה עִקָּר וְלָקַח הוּא וּשְׁכֵנוֹ רַבִּי עֲקִיבָה אוֹמֵר מְנַיִן אַתָּה אוֹמֵר שֶׁאִם רוֹצֶה אָדָם לַעֲשׁוֹת פִּסְחוֹ יְחִידִי שֶׁהוּא רַשַּׁי שֶׁנֶּאֱמַר וְלָקַח הוּא וּשְׁכֵנוֹ רַבִּי יִשְׁמָעֵאל אוֹמֵר מְנַיִן אַתָּה אוֹמֵר שֶׁאִם יִרְצֶה אָדָם לְמַנּוֹת אֲחֵרִים עַל פִּסְחוֹ שֶׁהוּא רַשַּׁי שֶׁנֶּאֱמַר וְלָקַח הוּא וּשְׁכֵנוֹ שׁוֹמֵעַ אֲנִי שְׁכֵנוֹ שֶׁבְּגַגּוֹ אוֹ אֵינוֹ אֶלָּא שְׁכֵנוֹ שֶׁבַּשָּׂדֶה תִּלְמֹד לוֹמַר הַקָּרֹב אֶל בֵּיתוֹ דִּבֵּר הַכָּתוּב בַּהוֹוֶה רַבִּי שִׁמְעוֹן בֶּן יוֹחַי אוֹמֵר שְׁכֵנוֹ מִכָּל מָקוֹם בְּמִכְסַת נְפָשֹׁת אֵין מִכְסַת אֶלָּא מִנְיָן שֶׁיִּשְׁחֲטֶנּוּ לִמְנוּיָיו וְאִם שְׁחָטוֹ שֶׁלֹּא לִמְנוּיָיו עָבַר עַל מִצְוָה שׁוֹמֵעַ אֲנִי שֶׁיְּהֵא כָּשֵׁר תִּלְמֹד לוֹמַר אִישׁ לְפִי אָכְלוֹ תָּכֹסּוּ שָׁנָה עָלָיו הַכָּתוּב לִפְסֹל דָּבָר אַחֵר בְּמִכְסַת נְפָשֹׁת לָמָּה נֶאֱמַר לְפִי שֶׁנֶּאֱמַר אִישׁ אֵין לִי אֶלָּא אִישׁ אִשָּׁה טוּמְטוּם אַנְדְּרוֹגִינוֹס מְנַיִן תִּלְמֹד לוֹמַר בְּמִכְסַת נְפָשֹׁת רִבָּה מַשְׁמָע מֵבִיא אֶת אֵלּוּ וּמֵבִיא אֶת הַחוֹלֶה וְאֶת הַקָּטָן שֶׁאֵינָן יְכֹלִין לֹאכַל כַּזַּיִת תִּלְמֹד לוֹמַר אִישׁ לְפִי אָכְלוֹ יָצְאוּ הַחוֹלֶה וְהַקָּטָן שֶׁאֵינָן יְכֹלִין לֹאכַל כַּזַּיִת שֶׁאֵין שׁוֹחֲטִין עֲלֵיהֶן תָּכֹסּוּ עַל הַשֶּׂה רַבִּי יֹאשִׁיָּה אוֹמֵר לָשׁוֹן סֻרְסִי הוּא זֶה כְּאָדָם שֶׁאוֹמֵר לַחֲבֵרוֹ כּוֹס לִי טָלֶה זֶה עַל הַשֶּׂה רַבִּי יִשְׁמָעֵאל אוֹמֵר בָּא הַכָּתוּב לְלַמְּדָךְ שֶׁנִּמְנִים עַל הַפֶּסַח וּמוֹשְׁכִים אֶת יְדֵיהֶם מִמֶּנּוּ עַד שֶׁיִּשָּׁחֵט וּבִלְבַד שֶׁלֹּא יַנִּיחַ הַפֶּסַח כְּמוֹת שֶׁהוּא רַבִּי יִצְחָק אוֹמֵר בַּמֵּי הָעִנְיָן מְדַבֵּר בְּחַי שֶׂה תָמִים זָכָר בֶּן שָׁנָה יִהְיֶה לָכֶם מִן הַכְּבָשִׂים וּמִן הָעִזִּים תִּקָּחוּ שֶׂה בִּכְלַל שֶׂה גְּדִי וְטָלֶה שֶׁנֶּאֱמַר שֵׂה כְשָׂבִים וְשֵׂה עִזִּים תָמִים לְהוֹצִיא בַּעַל מוּם זָכָר לְהוֹצִיא טוּמְטוּם וְאַנְדְּרוֹגִינוֹס וּנְקֵבָה בֶּן שָׁנָה אֵין לִי אֶלָּא בֶּן שָׁנָה כָּל שְׁנָתוֹ מְנַיִן הָיָה רַבִּי יִשְׁמָעֵאל אוֹמֵר קַל וָחֹמֶר וּמָה אִם עוֹלָה חֲמוּרָה כְּשֵׁרָה לָבֹא כָּל שְׁנָתָהּ כְּבַת שְׁנָתָהּ פֶּסַח שֶׁהוּא קַל אֵינוֹ דִין שֶׁיֻּכְשַׁר לָבֹא כָּל שְׁנָתוֹ כְּבֶן שְׁנָתוֹ רַבִּי יוֹסֵה הַגְּלִילִי אוֹמֵר וּמָה אַיִל שֶׁתְּחִלָּתוֹ פָסוּל סוֹפוֹ כָּשֵׁר שֶׂה שֶׁתְּחִלָּתוֹ כָּשֵׁר אֵינוֹ דִין שֶׁיְּהֵא סוֹפוֹ כָּשֵׁר מִן הַכְּבָשִׂים וּמִן הָעִזִּים מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ אַתָּה אוֹמֵר כֵּן אוֹ אֵינוֹ אֶלָּא שֶׁיָּבִיא מִשְּׁנֵיהֶם כְּאַחַת תִּלְמֹד לוֹמַר וְאִם מִן הַצֹּאן קָרְבָּנוֹ מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ וַהֲרֵי דְּבָרִים קַל וָחֹמֶר וּמָה אִם עוֹלָה חֲמוּרָה כְּשֵׁרָה לְהָבִיא מין אֶחָד פֶּסַח שֶׁהוּא קַל אֵינוֹ דִין שֶׁיֻּכְשַׁר לָבֹא מִמִּין אֶחָד הָא מַה תִּלְמֹד לוֹמַר מִן הַכְּבָשִׂים וּמִן הָעִזִּים מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ וְהָיָה לָכֶם לְהָבִיא פֶּסַח דּוֹרוֹת שֶׁלֹּא יָבֹא אֶלָּא מִן הַכְּבָשִׂים וּמִן הָעִזִּים דִּבְרֵי רַבִּי אֱלִיעֶזֶר רַבִּי יֹאשִׁיָּה אוֹמֵר תִּקָּחוּ לָמָּה נֶאֱמַר לְפִי שֶׁנֶּאֱמַר וְזָבַחְתָּ פֶּסַח לַיי אֱלֹהֶיךָ צֹאן וּבָקָר צֹאן לַפֶּסַח וּבָקָר לַחֲגִיגָה אַתָּה אוֹמֵר כֵּן אוֹ אֵינוֹ אֶלָּא אֶחָד זֶה וְאֶחָד זֶה בַּפֶּסַח וּמָה אֲנִי מְקַיֵּם שֶׂה תָמִים זָכָר פֶּסַח מִצְרָיִם אֲבָל פֶּסַח דּוֹרוֹת יָבִיא מִזֶּה וּמִזֶּה תִּלְמֹד לוֹמַר מִן הַכְּבָשִׂים וּמִן הָעִזִּים תִּקָּחוּ שֶׁאֵין תִּלְמֹד לוֹמַר תִּקָּחוּ וּמַה תִּלְמֹד לוֹמַר תִּקָּחוּ שֶׁלֹּא יָבִיא פֶּסַח דּוֹרוֹת אֶלָּא מִן הַכְּבָשִׂים וּמִן הָעִזִּים דִּבְרֵי רַבִּי יֹאשִׁיָּה רַבִּי יוֹנָתָן אוֹמֵר צֹאן לַפֶּסַח וּבָקָר לַחֲגִיגָה אַתָּה אוֹמֵר כֵּן אוֹ אֵינוֹ אֶלָּא אֶחָד זֶה וְאֶחָד זֶה בַּפֶּסַח וּמָה אֲנִי מְקַיֵּם שֶׂה תָמִים זָכָר פֶּסַח מִצְרָיִם אֲבָל פֶּסַח דּוֹרוֹת יָבִיא מִזֶּה וּמִזֶּה תִּלְמֹד לוֹמַר וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה כָּעֲבֹדָה שֶׁעָבַדְתָּ בְּמִצְרַיִם כָּךְ עֲשֵׂה לַדּוֹרוֹת דִּבְרֵי רַבִּי יוֹנָתָן רַבִּי אֱלִיעֶזֶר אוֹמֵר צֹאן לַפֶּסַח וּבָקָר לַחֲגִיגָה אַתָּה אוֹמֵר כֵּן אוֹ אֵינוֹ אֶלָּא אֶחָד זֶה וְאֶחָד זֶה בַּפֶּסַח וּמָה אֲנִי מְקַיֵּם שֶׂה תָמִים זָכָר בֶּן שָׁנָה יִהְיֶה לָכֶם פֶּסַח מִצְרָיִם אֲבָל פֶּסַח דּוֹרוֹת יָבִיא מִזֶּה וּמִזֶּה תִּלְמֹד לוֹמַר וּשְׁמַרְתֶּם אֶת הַדָּבָר הַזֶּה לְחָק לְךָ הֲרֵי פֶּסַח דּוֹרוֹת אָמוּר אִם כֵּן מַה תִּלְמֹד לוֹמַר וְזָבַחְתָּ פֶּסַח לַיי אֱלֹהֶיךָ צֹאן וּבָקָר צֹאן לַפֶּסַח וּבָקָר לַחֲגִיגָה רַבִּי עֲקִיבָה אוֹמֵר כָּתוּב אֶחָד אוֹמֵר וְזָבַחְתָּ פֶּסַח לַיי אֱלֹהֶיךָ צֹאן וּבָקָר וְכָתוּב אֶחָד אוֹמֵר מִן הַכְּבָשִׂים וּמִן הָעִזִּים תִּקָּחוּ כֵּיצַד יִתְקַיְּמוּ שְׁנֵי מִקְרָאוֹת הַלָּלוּ אָמַרְתָּ זוֹ מִדָּה בַּתּוֹרָה שְׁנֵי כְתוּבִים זֶה כְּנֶגֶד זֶה וְסוֹתְרִין זֶה עַל יְדֵי זֶה מִתְקַיְּמִין בִּמְקוֹמָן עַד שֶׁיָּבֹא כָּתוּב שְׁלִישִׁי וְיַכְרִיעַ בֵּינֵיהֶן תִּלְמֹד לוֹמַר מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם וְשַׁחֲטוּ הַפָּסַח צֹאן לַפֶּסַח וְלֹא בָקָר לַפֶּסַח רַבִּי יִשְׁמָעֵאל אוֹמֵר בַּחֲגִיגָה הַבָּאָה בַּפֶּסַח הַכָּתוּב מְדַבֵּר אַתָּה אוֹמֵר כֵּן אוֹ אֵינוֹ מְדַבֵּר אֶלָּא בַּפֶּסַח עַצְמוֹ כְּשֶׁהוּא אוֹמֵר שֶׂה תָמִים זָכָר הֲרֵי פֶּסַח עַצְמוֹ אָמוּר וּמַה תִּלְמֹד לוֹמַר וְזָבַחְתָּ פֶּסַח לַיי אֱלֹהֶיךָ צֹאן וּבָקָר בַּחֲגִיגָה הַבָּאָה בַּפֶּסַח הַכָּתוּב מְדַבֵּר רַבִּי אוֹמֵר בַּזֶּבַח הַבָּא מִן הַבָּקָר כְּמִן הַצֹּאן הַכָּתוּב מְדַבֵּר וְאֵי זֶה זֶה זֶה שְׁלָמִים מִכָּן אָמְרוּ מוֹתַר שְׁלָמִים לִשְׁלָמִים וּמוֹתַר פֶּסַח לִשְׁלָמִים וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם לַחֹדֶשׁ הַזֶּה וְשָׁחֲטוּ אֹתוֹ כֹּל קְהַל עֲדַת יִשְׂרָאֵל בֵּין הָעַרְבָּיִם מִפְּנֵי מָה הִקְדִּים הַכָּתוּב לְקִיחָתוֹ שֶׁלַּפֶּסַח לִשְׁחִיטָתוֹ אַרְבָּעָה יָמִים הָיָה רַבִּי מַתְיָה בֶּן חָרָשׁ אוֹמֵר הֲרֵי הוּא אוֹמֵר וָאֶעֱבֹר עָלַיִךְ וָאֶרְאֵךְ וְהִנֵּה עִתֵּךְ עֵת דֹּדִים הִגִּיעַ שְׁבוּעָתוֹ שֶׁנִּשְׁבַּע הַקֹּדֶשׁ בָּרוּךְ הוּא לְאַבְרָהָם שֶׁיִּגְאַל אֶת בָּנָיו וְלֹא הָיָה בְּיָדָם מִצְווֹת שֶׁיִּתְעַסְּקוּ בָּהֶם כְּדֵי שֶׁיִּגָאֲלוּ שֶׁנֶּאֱמַר רְבָבָה כְּצֶמַח הַשָּׂדֶה נְתַתִּיךְ וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים שָׁדַיִם נָכֹנוּ וּשְׂעָרֵךְ צִמֵּחַ וְאַתְּ עֵרֹם וְעֶרְיָה עֵרֹם מִכָּל מִצְווֹת נָתַן לָהֶם הַקֹּדֶשׁ בָּרוּךְ הוּא שְׁתֵּי מִצְווֹת דַּם פֶּסַח וְדַם מִילָה שֶׁיִּתְעַסְּקוּ בָם כְּדֵי שֶׁיִּגָאֲלוּ שֶׁנֶּאֱמַר וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ וָאֹמַר לָךְ בְּדָמַיִךְ חֲיִי וָאֹמַר לָךְ בְּדָמַיִךְ חֲיִי וְאוֹמֵר גַּם אַתְּ בְּדַם בְּרִיתֵךְ שִׁלַּחְתִּי אֲסִירַיִךְ מִבּוֹר אֵין מַיִם בּוֹ לְכָךְ הִקְדִּים הַכָּתוּב לְקִיחָתוֹ שֶׁלַּפֶּסַח לִשְׁחִיטָתוֹ אַרְבָּעָה יָמִים שֶׁאֵין נוֹטְלִין שָׁכָר אֶלָּא עַל יְדֵי מַעֲשֶׂה רַבִּי אֱלִיעֶזֶר הַקַּפָּר בְּרַבִּי אוֹמֵר וְכִי לֹא הָיָה בְּיָדָם שֶׁלְּיִשְׂרָאֵל אַרְבַּע מִצְווֹת שֶׁאֵין כָּל הָעוֹלָם כְּדַי בָּהֶם שֶׁלֹּא נֶחְשְׁדוּ עַל הָעֲרָיוֹת וְלֹא עַל לָשׁוֹן הָרָע וְלֹא שִׁנּוּ אֶת שְׁמָם וְלֹא שִׁנּוּ אֶת לְשׁוֹנָם וּמְנַיִן שֶׁלֹּא נֶחְשְׁדוּ עַל הָעֲרָיוֹת שֶׁנֶּאֱמַר וַיֵּצֵא בֶּן אִשָּׁה יִשְׂרְאֵלִית לְהוֹדִיעַ שְׁבָחָן שֶׁלְּיִשְׂרָאֵל שֶׁלֹּא הָיָה בֵּינֵיהֶם אֶלָּא זֶה וּפִרְסְמוֹ וּפֵרְטוֹ הַכָּתוּב וַעֲלֵיהֶם מְפֹרָשׁ בַּקַּבָּלָה גַּן נָעוּל אֲחֹתִי כַלָּה גַּל נָעוּל מַעְיָן חָתוּם גַּן נָעוּל אֵלּוּ הַזְּכָרִים גַּל נָעוּל מַעְיָן חָתוּם אֵלּוּ הַנְּקֵבוֹת וְרַבִּי נָתָן אוֹמֵר גַּן נָעוּל אֵלּוּ הַנְּשׂוּאוֹת גַּל נָעוּל מַעְיָן חָתוּם אֵלּוּ הָאֲרוּסוֹת דָּבָר אַחֵר גַּן נָעוּל גַּל נָעוּל אֵלּוּ שְׁתֵּי בִיאוֹת וּמְנַיִן שֶׁלֹּא נֶחְשְׁדוּ עַל לָשׁוֹן הָרָע וְהָיוּ אוֹהֲבִין זֶה אֶת זֶה תִּלְמֹד לוֹמַר וְשָׁאֲלָה אִשָּׁה מִשְּׁכֶנְתָּהּ כְּבַר הָיָה בְּיָדָם שְׁנֵים עָשָׂר חֹדֶשׁ וְאֵי אַתָּה מוֹצֵא אֶחָד מֵהֶם שֶׁהִלְשִׁין עַל חֲבֵרוֹ וּמְנַיִן שֶׁלֹּא שִׁנּוּ שְׁמָם כַּשֵּׁם שֶׁמְּיַחֲסָן בִּירִידָתָן שֶׁנֶּאֱמַר רְאוּבֵן שִׁמְעוֹן לֵוִי וִיהוּדָה כָּךְ מְיַחֲסָן בַּעֲלִיָּתָן רְאוּבֵן שִׁמְעוֹן לֵוִי וְאוֹמֵר וְאֵת כָּל הָעֵדָה הִקְהִילוּ בְּאֶחָד לַחֹדֶשׁ הַשֵּׁנִי וַיִּתְיַלְדוּ עַל מִשְׁפְּחֹתָם לְבֵית אֲבֹתָם בְּמִסְפַּר שֵׁמוֹת מִבֶּן עֶשְׂרִים שָׁנָה וָמַעְלָה לְגֻלְגְּלֹתָם וְאוֹמֵר הַמַּלְאָךְ הַגֹּאֵל אֹתִי מִכָּל רָע יְבָרֵךְ אֶת הַנְּעָרִים וְיִקָּרֵא בָהֶם שְׁמִי וְשֵׁם אֲבֹתַי אַבְרָהָם וְיִצְחָק וְיִדְגּוּ לָרֹב בְּקֶרֶב הָאָרֶץ וּמְנַיִן שֶׁלֹּא שִׁנּוּ אֶת לְשׁוֹנָם שֶׁנֶּאֱמַר כִּי פִי הַמְדַבֵּר אֲלֵיכֶם וְאוֹמֵר וַיֹּאמְרוּ אֱלֹהֵי הָעִבְרִים נִקְרָא עָלֵינוּ נֵלְכָה נָּא דֶּרֶךְ שְׁלֹשֶׁת יָמִים בַּמִּדְבָּר וְנִזְבְּחָה לַיי אֱלֹהֵינוּ פֶּן יִפְגָּעֵנוּ בַּדֶּבֶר אוֹ בֶחָרֶב וְאוֹמֵר וַיָּבֹא הַפָּלִיט וַיַּגֵּד לְאַבְרָם הָעִבְרִי וּמִפְּנֵי מָה הִקְדִּים לְקִיחָתוֹ שֶׁלַּפֶּסַח לִשְׁחִיטָתוֹ אַרְבָּעָה יָמִים לְפִי שֶׁהָיוּ יִשְׂרָאֵל שְׁטוּפִין בָּעֲבוֹדָה זָרָה בְּמִצְרַיִם וַעֲבוֹדָה זָרָה שְׁקוּלָה כְּנֶגֶד כָּל הַמִּצְווֹת שֶׁנֶּאֱמַר וְהָיָה אִם מֵעֵינֵי הָעֵדָה נֶעֶשְׂתָה לִשְׁגָגָה יִחֵד הַכָּתוּב הַמִּצְוָה הַזֹּאת וַאֲמָרָהּ עִנְיָן בִּפְנֵי עַצְמוֹ וְאֵי זֶה זֶה עֲבוֹדָה זָרָה אַתָּה אוֹמֵר עֲבוֹדָה זָרָה אוֹ אֵינוֹ אֶלָּא אַחַת מִכָּל מִצְווֹת הָאֲמוּרוֹת בַּתּוֹרָה סְתָם כְּשֶׁהוּא אוֹמֵר וְכִי תִשְׁגּוּ וְלֹא תַעֲשׂוּ אֵת כָּל הַמִּצְוֹת הָאֵלֶּה אֲשֶׁר דִּבֶּר יי אֶל מֹשֶׁה בָּאוּ כָּל הַמִּצְווֹת לְלַמֵּד עַל מִצְוָה אַחַת שֶׁשְּׁקוּלָה בְּכֻלָּן מָה הָעוֹבֵר עַל כָּל הַמִּצְווֹת פּוֹרֵק עוֹל וּמֵפֵר בְּרִית וּמְגַלֶּה פָנִים בַּתּוֹרָה אַף הָעוֹבֵר עַל מִצְוָה אַחַת פּוֹרֵק עוֹל וּמֵפֵר בְּרִית וּמְגַלֶּה פָנִים בַּתּוֹרָה שֶׁנֶּאֱמַר לַעֲבֹר בְּרִיתִי וּמְנַיִן לָעוֹבֵר עַל כָּל הַמִּצְווֹת שֶׁהוּא פּוֹרֵק עוֹל וּמֵפֵר בְּרִית וּמְגַלֶּה פָנִים בַּתּוֹרָה שֶׁנֶּאֱמַר לְעָבְרְךָ בִּבְרִית יי אֱלֹהֶיךָ וְאֵין בְּרִית אֶלָּא תּוֹרָה שֶׁנֶּאֱמַר אֵלֶּה דִבְרֵי הַבְּרִית אֲשֶׁר צִוָּה יי אֶת מֹשֶׁה לִכְרֹת אֶת בְּנֵי יִשְׂרָאֵל בְּאֶרֶץ מוֹאָב מִלְּבַד הַבְּרִית אֲשֶׁר כָּרַת אִתָּם בְּחֹרֵב אָמַר לָהֶם מִשְׁכוּ יְדֵיכֶם מֵעֲבוֹדָה זָרָה וְהִדָּבְקוּ בַּמִּצְווֹת רַבִּי יְהוּדָה בֶּן בְּתֵירָא אוֹמֵר הֲרֵי הוּא אוֹמֵר וַיְדַבֵּר מֹשֶׁה כֵּן אֶל בְּנֵי יִשְׂרָאֵל וְלֹא שָׁמְעוּ אֶל מֹשֶׁה מִקֹּצֶר רוּחַ וּמֵעֲבֹדָה קָשָׁה וְכִי יֵשׁ לָךְ אָדָם שֶׁהוּא מִתְבַּשֵּׂר בַּשּׁוּרָה טוֹבָה וְאֵינוֹ שָׂמֵחַ נוֹלַד לָךְ בֶּן זָכָר רַבָּךְ מוֹצִיאָךְ לְחֵרוּת וְאֵינוֹ שָׂמֵחַ אִם כֵּן לָמָּה נֶאֱמַר וְלֹא שָׁמְעוּ אֶל מֹשֶׁה אֶלָּא שֶׁהָיָה קָשֶׁה בְּעֵינֵיהֶם לִפְרֹשׁ מֵעֲבוֹדָה זָרָה שֶׁנֶּאֱמַר וָאֹמַר אֲלֵהֶם אִישׁ שִׁקּוּצֵי עֵינָיו הַשְׁלִיכוּ וּבְגִלּוּלֵי מִצְרַיִם אַל תִּטַּמָּאוּ וְאוֹמֵר וַיַּמְרוּ בִי וְלֹא אָבוּ לִשְׁמֹעַ אֵלַי אִישׁ אֶת שִׁקּוּצֵי עֵינֵיהֶם לֹא הִשְׁלִיכוּ וְאֶת גִּלּוּלֵי מִצְרַיִם לֹא עָזָבוּ וָאֹמַר לִשְׁפֹּךְ חֲמָתִי עֲלֵיהֶם לְכַלּוֹת אַפִּי בָּהֶם בְּתוֹךְ אֶרֶץ מִצְרָיִם וָאַעַשׂ לְמַעַן שְׁמִי לְבִלְתִּי הֵחֵל לְעֵינֵי הַגּוֹיִם אֲשֶׁר הֵמָּה בְתוֹכָם אֲשֶׁר נוֹדַעְתִּי אֲלֵיהֶם לְעֵינֵיהֶם לְהוֹצִיאָם מֵאֶרֶץ מִצְרָיִם הָדָא הִיא דִכְתִיב וַיְדַבֵּר יי אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל צִוָּם לִפְרֹשׁ מֵעֲבוֹדָה זָרָה וְהָיָה לָכֶם לְמִשְׁמֶרֶת לָמָּה נֶאֱמַר לְפִי שֶׁנֶּאֱמַר וַיִּקְרָא מֹשֶׁה לְכָל זִקְנֵי יִשְׂרָאֵל וַיֹּאמֶר אֲלֵהֶם מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם וְשַׁחֲטוּ הַפָּסַח אָמְרוּ לוֹ יִשְׂרָאֵל לְמֹשֶׁה רַבֵּינוּ הֵן נִזְבַּח אֶת תּוֹעֲבַת מִצְרַיִם לְעֵינֵיהֶם וְלֹא יִסְקְלֻנוּ אָמַר לָהֶן מִן הַנֵּס שֶׁהוּא עוֹשֶׂה לָכֶם בִּמְשִׁיכָתוֹ אַתֶּם יוֹדְעִים מָה בִּשְׁחִיטָתוֹ וְהָיָה לָכֶם לְמִשְׁמֶרֶת שָׁמְרֵהוּ עַד אַרְבָּעָה עָשָׂר וְשָׁחְטֵהוּ בְּאַרְבָּעָה עָשָׂר אַתָּה אוֹמֵר שָׁמְרֵהוּ עַד אַרְבָּעָה עָשָׂר וְשָׁחְטֵהוּ בְּאַרְבָּעָה עָשָׂר אוֹ שָׁמְרֵהוּ עַד אַרְבָּעָה עָשָׂר וּמָשְׁכֵהוּ וְשָׁחְטֵהוּ בְּאַרְבָּעָה עָשָׂר תִּלְמֹד לוֹמַר בָּרִאשׁוֹן בְּאַרְבָּעָה עָשָׂר יוֹם קְבָעוֹ הַכָּתוּב חוֹבָה הָא אֵין עָלֶיךָ לָדוּן כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן שָׁמְרֵהוּ עַד אַרְבָּעָה עָשָׂר וְשָׁחְטֵהוּ בְּאַרְבָּעָה עָשָׂר וְהָיָה לָכֶם לְמִשְׁמֶרֶת מַגִּיד הַכָּתוּב שֶׁהָיוּ מְבַקְּרִין אוֹתוֹ אַרְבָּעָה יָמִים קֹדֶם לִשְׁחִיטָה מִכָּן אַתָּה דָּן עַל הַתָּמִיד נֶאֶמְרָה שְׁמִירָה בַּפֶּסַח וְנֶאֶמְרָה שְׁמִירָה בַתָּמִיד מַה שְּׁמִירָה הָאֲמוּרָה בַּפֶּסַח מְבַקְּרִין אוֹתוֹ אַרְבָּעָה יָמִים קֹדֶם שְׁחִיטָה אַף שְׁמִירָה הָאֲמוּרָה בַּתָּמִיד מְבַקְּרִין אוֹתוֹ אַרְבָּעָה יָמִים קֹדֶם שְׁחִיטָה מִכָּן אָמְרוּ אֵין פּוֹחֲתִים מִשִּׁשָּׁה טְלָאִים הַמְּבֻקָּרִין מִלִּשְׁכַּת הַטְּלָאִים כְּדַי לַשַּׁבָּת וְלִשְׁנֵי יָמִים טוֹבִים שֶׁלְּרֹאשׁ הַשָּׁנָה וּמוֹסִיפִין לְעוֹלָם וְהָיָה לָכֶם לְמִשְׁמֶרֶת לְהוֹצִיא פֶּסַח דּוֹרוֹת שֶׁפֶּסַח מִצְרָיִם מַקָּחוֹ בֶּעָשׂוֹר וּפֶסַח דּוֹרוֹת מַקָּחוֹ כָּל זְמַן וְשָׁחֲטוּ אֹתוֹ וְכִי כֻּלָּן שׁוֹחֲטִין אוֹתוֹ אֶלָּא לַעֲשׁוֹת שְׁלוּחוֹ שֶׁלְּאָדָם כְּמוֹתוֹ מִכָּן אָמְרוּ שְׁלוּחוֹ שֶׁלְּאָדָם כְּמוֹתוֹ וְשָׁחֲטוּ אֹתוֹ בֵּין בַּחֹל בֵּין בַּשַּׁבָּת וּמָה אֲנִי מְקַיֵּם מְחַלְלֶיהָ מוֹת יוּמָת בִּשְׁאָר מְלָאכוֹת חוּץ מִשְּׁחִיטַת הַפֶּסַח אוֹ אַף בִּשְׁחִיטַת פֶּסַח הָא מָה אֲנִי מְקַיֵּם וְשָׁחֲטוּ אֹתוֹ בִּשְׁאָר כָּל הַיָּמִים חוּץ מִן הַשַּׁבָּת אוֹ אַף בַּשַּׁבָּת תִּלְמֹד לוֹמַר וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ וַאֲפִלּוּ בַשַּׁבָּת דִּבְרֵי רַבִּי יֹאשִׁיָּה נָם לוֹ רַבִּי יוֹנָתָן מִמַּשְׁמָע הַזֶּה עֲדַיִן לֹא שָׁמַעְנוּ נָם לוֹ רַבִּי יֹאשִׁיָּה הֲרֵי הוּא אוֹמֵר צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי לְאִשַּׁי רֵיחַ נִיחֹחִי תִּשְׁמְרוּ לְהַקְרִיב לִי בְּמוֹעֲדוֹ אִם לְלַמֵּד עַל הַתָּמִיד שֶׁיִּדְחֶה אֶת הַשַּׁבָּת וַהֲלֹא כְבָר נֶאֱמַר וּבְיוֹם הַשַּׁבָּת שְׁנֵי כְבָשִׂים בְּנֵי שָׁנָה וּמַה תִּלְמֹד לוֹמַר בְּמוֹעֲדוֹ אֶלָּא לְהַקִּישׁ וְלָדוּן גְּזֵרָה שָׁוֶה נֶאֱמַר כָּאן בְּמוֹעֲדוֹ וְנֶאֱמַר לְהַלָּן בְּמוֹעֲדוֹ מָה לְהַלָּן דּוֹחֶה שַׁבָּת אַף כָּאן דּוֹחֶה שַׁבָּת וְשָׁחֲטוּ אֹתוֹ כֹּל קְהַל עֲדַת יִשְׂרָאֵל רַבִּי אֱלִיעֶזֶר אוֹמֵר מְנַיִן אַתָּה אוֹמֵר שֶׁאִם אֵין לָהֶם לְיִשְׂרָאֵל אֶלָּא פֶּסַח אֶחָד שֶׁכֻּלָּן יוֹצְאִין בּוֹ יְדֵי חוֹבָתָן תִּלְמֹד לוֹמַר וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם לַחֹדֶשׁ הַזֶּה וְשָׁחֲטוּ אֹתוֹ כֹּל קְהַל עֲדַת יִשְׂרָאֵל בֵּין הָעַרְבָּיִם וְשָׁחֲטוּ אֹתוֹ כֹּל קְהַל עֲדַת יִשְׂרָאֵל מִכָּן אָמְרוּ הַפֶּסַח נִשְׁחָט בְּשָׁלוֹשׁ כִּתּוֹת קָהָל וְעֵדָה וְיִשְׂרָאֵל בֵּין הָעַרְבָּיִם שׁוֹמֵעַ אֲנִי עִם דִמְדוּמֵי חַמָּה תִּלְמֹד לוֹמַר בָּעָרֶב אִי בָּעָרֶב יָכֹל מִשֶּׁתֶּחְשַׁךְ חַמָּה תִּלְמֹד לוֹמַר כְּבוֹא הַשֶּׁמֶשׁ אִי כְּבוֹא הַשֶּׁמֶשׁ וּבִשַּׁלְתָּ וְאָכַלְתָּ תִּלְמֹד לוֹמַר מוֹעֵד צֵאתְךָ הִפְסִיק הָעִנְיָן הָא כֵּיצַד וּבִשַּׁלְתָּ וְאָכַלְתָּ מִשֶּׁחֲשֵׁכָה רַבִּי אוֹמֵר הֲרֵי הוּא אוֹמֵר שָׁם תִּזְבַּח אֶת הַפֶּסַח בָּעָרֶב שׁוֹמֵעַ אֲנִי כִּשְׁמוּעוֹ תִּלְמֹד לוֹמַר מוֹעֵד צֵאתְךָ מִמִּצְרָיִם אֵימָתַי יָצְאוּ יִשְׂרָאֵל מִמִּצְרַיִם מִשֵּׁשׁ שָׁעוֹת וּלְמַעְלָה וְכֵן הוּא אוֹמֵר וַיְהִי מִקֵּץ שְׁלֹשִׁים שָׁנָה וְאַרְבַּע מֵאוֹת שָׁנָה וַיְהִי בְּעֶצֶם הַיּוֹם הַזֶּה יָצְאוּ כָּל צִבְאוֹת יי מֵאֶרֶץ מִצְרָיִם רַבִּי נָתָן אוֹמֵר מְנַיִן רְאָיָה לְבֵין הָעַרְבָּיִם שֶׁהוּא מִשֵּׁשׁ שָׁעוֹת וּלְמַעְלָה אַף עַל פִּי שֶׁאֵין רְאָיָה לַדָּבָר זֵכֶר לַדָּבָר שֶׁנֶּאֱמַר קַדְּשׁוּ עָלֶיהָ מִלְחָמָה קוּמוּ וְנַעֲלֶה בַצָּהֳרָיִם אוֹי לָנוּ כִּי פָנָה הַיּוֹם כִּי יִנָּטוּ צִלְלֵי עָרֶב רַבִּי שִׁמְעוֹן בֶּן יוֹחַי אוֹמֵר בָּא הַכָּתוּב לְהָשִׁית רִאשׁוֹן אַחֲרוֹן וְאַחֲרוֹן רִאשׁוֹן מוֹעֵד צֵאתְךָ מִמִּצְרָיִם לִשְׁחִיטָתוֹ כְּבוֹא הַשֶּׁמֶשׁ לִצְלִיָּתוֹ בָּעָרֶב לַאֲכִילָתוֹ בֶּן בְּתֵירָא אוֹמֵר בֵּין הָעַרְבַּיִם שָׁחְטֵהוּ תֵּן עֶרֶב לִשְׁחִיטָתוֹ תֵּן עֶרֶב לַאֲכִילָתוֹ וְלָקְחוּ מִן הַדָּם שׁוֹמֵעַ אֲנִי בֵּין בַּיָּד בֵּין בכלי תִּלְמֹד לוֹמַר אֲשֶׁר בַּסַּף מַגִּיד הַכָּתוּב שעוקה חוקק בְּצַד הָאַסְקֻפָּה וְשׁוֹחֵט בְּתוֹכָהּ וְאֵין סַף אֶלָּא אַסְקֻפָּה שֶׁנֶּאֱמַר בְּתִתָּם סִפָּם אֶת סִפִּי וּמְזוּזָתָם אֵצֶל מְזוּזָתִי וְהַקִּיר בֵּינִי וּבֵינֵיהֶם וְטִמְּאוּ אֶת שֵׁם קָדְשִׁי בְּתוֹעֲבוֹתָם אֲשֶׁר עָשׂוּ וָאֲכַל אֹתָם בְּאַפִּי וּכְתִיב וַיָּנֻעוּ אַמּוֹת הַסִּפִּים דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר אֵין סַף אֶלָּא כְּלִי שֶׁנֶּאֱמַר וְהַסִּפּוֹת וְהַמְזַמְּרוֹת וְהַמִּזְרָקוֹת וְהַכַּפּוֹת וְהַמַּחְתּוֹת זָהָב סָגוּר וְהַפֹּתוֹת לְדַלְתוֹת הַבַּיִת הַפְּנִימִי לְקֹדֶשׁ הַקֳּדָשִׁים לְדַלְתֵי הַבַּיִת לַהֵיכָל זָהָב וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף מִבִּפְנִים אַתָּה אוֹמֵר מִבִּפְנִים אוֹ אֵינוֹ אֶלָּא מִבַּחוּץ תִּלְמֹד לוֹמַר וְרָאִיתִי אֶת הַדָּם הַנִּרְאֶה לִי וְלֹא הַנִּרְאֶה לַאֲחֵרִים דִּבְרֵי רַבִּי יִשְׁמָעֵאל רַבִּי נָתָן אוֹמֵר מִבִּפְנִים אַתָּה אוֹמֵר מִבִּפְנִים אוֹ אֵינוֹ אֶלָּא מִבַּחוּץ תִּלְמֹד לוֹמַר וְהָיָה הַדָּם לָכֶם לְאֹת לָכֶם לְאוֹת וְלֹא לַאֲחֵרִים לְאוֹת רַבִּי יִצְחָק אוֹמֵר לְעוֹלָם מִבַּחוּץ כְּדֵי שֶׁיְּהוּ הַמִּצְרִיִּים רוֹאִין וּמֵעֵיהֶן מִתְחַתְּכִין וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף שׁוֹמֵעַ אֲנִי אִם הִקְדִּים זֶה לַזֶּה לֹא יָצָא תִּלְמֹד לוֹמַר וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת הָא אִם הִקְדִּים זֶה לַזֶּה יָצָא נִמְצֵינוּ לְמֵדִין שֶׁשְּׁלֹשָׁה מִזְבְּחוֹת הָיוּ לאֲבוֹתֵינוּ בְּמִצְרַיִם הַמַּשְׁקוֹף וּשְׁתֵּי הַמְּזוּזוֹת רַבִּי יִשְׁמָעֵאל אוֹמֵר אַרְבָּעָה הָיוּ הַסַּף וְהַמַּשְׁקוֹף וּשְׁתֵּי הַמְּזוּזוֹת עַל הַבָּתִּים אֲשֶׁר יֹאכְלוּ אֹתוֹ בָּהֶם אֵין לִי אֶלָּא עַל הַבָּתִּים אֲשֶׁר יֹאכְלוּ אֹתוֹ בָּהֶם בָּתִּים שֶׁהָיוּ יְשֵׁנִים בָּהֶם מְנַיִן תִּלְמֹד לוֹמַר עַל הַבָּתִּים אֲשֶׁר אַתֶּם שָׁם מִכָּל מָקוֹם וְאָכְלוּ אֶת הַבָּשָׂר בָּשָׂר לֹא גִידִים וְלֹא עֲצָמוֹת וְלֹא קַרְנַיִם וְלֹא טְלָפִים בַּלַּיְלָה הַזֶּה שׁוֹמֵעַ אֲנִי כָּל הַלַּיְלָה תִּלְמֹד לוֹמַר וְלֹא תוֹתִירוּ מִמֶּנּוּ עַד בֹּקֶר אֲנִי אֶקְרָא וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ לָמָּה נֶאֱמַר לֹא בָא הַכָּתוּב אֶלָּא לִתֵּן תְּחוּם לְבָקְרוֹ שֶׁלַּבֹּקֶר וְאֵי זֶה זֶה עַמּוּד הַשַּׁחַר מִכָּן אָמְרוּ אֲכִילַת פְּסָחִים וַאֲכִילַת זְבָחִים וְהֶקְטֵר חֲלָבִים וְאֵבָרִין מִצְוָתָן עַד שֶׁיַּעֲלֶה עַמּוּד הַשַּׁחַר כָּל הַנֶּאֱכָלִים לְיוֹם אֶחָד מִצְוָתָן עַד שֶׁיַּעֲלֶה עַמּוּד הַשַּׁחַר וּמִפְּנֵי מָה אָמְרוּ עַד חֲצוֹת כְּדֵי לְהַרְחִיק אָדָם מִן הָעֲבֵרָה וְלַעֲשׂוֹת סְיָג לַתּוֹרָה וּלְקַיֵּם דִּבְרֵי אַנְשֵׁי כְנֶסֶת הַגְּדוֹלָה שֶׁהָיוּ אוֹמְרִים הֱווּ מְתוּנִין בַּדִּין וְהַעֲמִידוּ תַּלְמִידִים הַרְבֵּה וַעֲשׂוּ סְיָג לַתּוֹרָה רַבִּי אֱלִיעֶזֶר אוֹמֵר נֶאֱמַר כָּאן לַיְלָה וְנֶאֱמַר לְהַלָּן לַיְלָה מַה לְּהַלָּן עַד חֲצוֹת אַף כָּאן עַד חֲצוֹת צְלִי אֵשׁ וְלֹא צְלִי שְׁפוּד וְלֹא צְלִי אַסְכְּלָה וְלֹא צְלִי חַרְסוֹ שֶׁלַּתַּנּוּר אֶלָּא צְלִי אֵשׁ צְלִי אֵשׁ הַצָּלוּי מִן הַחַי אַתָּה אוֹמֵר הַצָּלוּי מִן הַחַי אוֹ אֵינוֹ אֶלָּא הַצָּלוּי מִן הַמְבֻשָּׁל תִּלְמֹד לוֹמַר כִּי אִם צְלִי אֵשׁ הָא מַה תִּלְמֹד לוֹמַר צְלִי אֵשׁ הַצָּלוּי מִן הַחַי צְלִי אֵשׁ עַל מַצּוֹת וּמְרֹרִים יֹאכְלֻהוּ הוֹסִיף לוֹ הַכָּתוּב שְׁתֵּי מִצְווֹת חוּץ מִן הַמִּצְוָה הָאֲמוּרָה בְּגוּפוֹ וְאֵי זֶה זֶה זֶה וְעֶצֶם לֹא תִשְׁבְּרוּ בוֹ צְלִי אֵשׁ וּמַצּוֹת עַל מְרֹרִים מַגִּיד הַכָּתוּב שֶׁמִּצְוַת הַפֶּסַח צְלִי אֵשׁ מַצָּה וּמָרוֹר וּמְנַיִן אַתָּה אוֹמֵר שֶׁאִם אֵין לָהֶם מַצָּה וּמָרוֹר הֵן יוֹצְאִין יְדֵי חוֹבָתָן בַּפֶּסַח תִּלְמֹד לוֹמַר יֹאכְלֻהוּ אֵין לִי אֶלָּא בִּזְמַן שֶׁאֵין לָהֶם מַצָּה וּמָרוֹר הֵן יוֹצְאִין יְדֵי חוֹבָתָן בַּפֶּסַח יָכֹל כָּךְ אִם אֵין לָהֶם פֶּסַח יוֹצְאִין יְדֵי חוֹבָתָן בְּמַצָּה וּמָרוֹר הֲרֵי אַתָּה דָּן הוֹאִיל וְהַפֶּסַח מִצְוַת עֲשֵׂה וּמַצָּה וּמָרוֹר מִצְוַת עֲשֵׂה הָא לָמַדְתָּ כְּמוֹ שֶׁאִם אֵין לָהֶם מַצָּה וּמָרוֹר הֵן יוֹצְאִין יְדֵי חוֹבָתָן בַּפֶּסַח כָּךְ אִם אֵין לָהֶם פֶּסַח יוֹצְאִין יְדֵי חוֹבָתָן בְּמַצָּה וּמָרוֹר דָּבָר אַחֵר עַל מַצּוֹת וּמְרֹרִים יֹאכְלֻהוּ מִכָּן אָמְרוּ הַפֶּסַח נֶאֱכָל אֲכִילַת שֹׂבַע וְאֵין מַצָּה וּמָרוֹר נֶאֱכָלִים אֲכִילַת שֹׂבַע אַל תֹּאכְלוּ מִמֶּנּוּ נָא אֵין נָא אֶלָּא חַי וּבָשֵׁל מְבֻשָּׁל לְחַיֵּב עַל הַחַי וְעַל הַמְבֻשָּׁל אַתָּה אוֹמֵר לְחַיֵּב עַל הַחַי וְעַל הַמְבֻשָּׁל אוֹ אֵינוֹ אֶלָּא לְחַיֵּב עַל הַחַי וְעַל הַמְבֻשָּׁל בְּיוֹתֵר תִּלְמֹד לוֹמַר כִּי אִם צְלִי אֵשׁ הָא מַה תִּלְמֹד לוֹמַר וּבָשֵׁל מְבֻשָּׁל לְחַיֵּב עַל הַחַי וְעַל הַמְבֻשָּׁל וּבָשֵׁל מְבֻשָּׁל בַּמָּיִם אֵין לִי אֶלָּא מַיִם שְׁאָר כָּל הַמַּשְׁקִין מְנַיִן הָיָה רַבִּי יִשְׁמָעֵאל אוֹמֵר אָמַרְתָּ קַל וָחֹמֶר הוּא אִם מַיִם שֶׁאֵינָן מְפִיגִין טַעְמָן הֲרֵי הֵן אֲסוּרִין בְּבִשּׁוּל שְׁאָר הַמַּשְׁקִין שֶׁהֵן מְפִיגִין טַעְמָן דִּין הוּא שֶׁיְּהוּ אֲסוּרִין בְּבִשּׁוּל רַבִּי עֲקִיבָה אוֹמֵר אֵין לִי אֶלָּא מַיִם שְׁאָר כָּל מַשְׁקִין מְנַיִן תִּלְמֹד לוֹמַר וּבָשֵׁל מְבֻשָּׁל לְהָבִיא שְׁאָר הַמַּשְׁקִין רַבִּי אוֹמֵר אֲנִי אֶקְרָא אַל תֹּאכְלוּ מִמֶּנּוּ כִּי אִם צְלִי אֵשׁ וּמַה תִּלְמֹד לוֹמַר נָא וּבָשֵׁל מְבֻשָּׁל בַּמָּיִם שֶׁיָּכֹל אֵין לִי אֶלָּא בְשָׁעָה שֶׁהוּא בֶּאֱכֹל צְלִי שֶׁהוּא בְּבַל תֹּאכַל נָא וּמְבֻשָּׁל מִבְּעוֹד יוֹם מְנַיִן תִּלְמֹד לוֹמַר וּבָשֵׁל מְבֻשָּׁל לְחַיֵּב עָלָיו מִבְּעוֹד יוֹם וּבָשֵׁל אֵין בָּשֵׁל אֶלָּא צְלִי שֶׁנֶּאֱמַר וּבִשַּׁלְתָּ וְאָכַלְתָּ וְאוֹמֵר וַיְבַשְּׁלוּ הַפֶּסַח בָּאֵשׁ כַּמִּשְׁפָּט וְהַקֳּדָשִׁים בִּשְּׁלוּ בַּסִּירוֹת וּבַדְּוָדִים וּבַצֵּלָחוֹת וַיָּרִיצוּ לְכָל בְּנֵי הָעָם מִכָּן הָיָה רַבִּי יֹאשִׁיָּה אוֹמֵר הַנּוֹדֵר מִן הַמְבֻשָּׁל אָסוּר בַּצְּלִי אַל תֹּאכְלוּ מִמֶּנּוּ נָא וּבָשֵׁל מְבֻשָּׁל בַּמָּיִם כִּי אִם צְלִי אֵשׁ רֹאשׁוֹ עַל כְּרָעָיו וְעַל קִרְבּוֹ לָמָּה נֶאֱמַר הָיִיתִי אוֹמֵר הָרָאוּי לִשְׁלֹק יִשְׁלֹק הָרָאוּי לִצְלוֹת יִצְלֶה תִּלְמֹד לוֹמַר אַל תֹּאכְלוּ מִמֶּנּוּ נָא וּבָשֵׁל מְבֻשָּׁל בַּמָּיִם כִּי אִם צְלִי אֵשׁ רֹאשׁוֹ עַל כְּרָעָיו וְעַל קִרְבּוֹ רֹאשׁוֹ עַל כְּרָעָיו וְעַל קִרְבּוֹ תּוֹךְ וּבַר דִּבְרֵי רַבִּי עֲקִיבָה רַבִּי אוֹמֵר מְקֻלָּס וְלֹא תוֹתִירוּ מִמֶּנּוּ עַד בֹּקֶר הָא אִם הוֹתִיר עָבַר עַל מִצְוָה שׁוֹמֵעַ אֲנִי יְהֵא כָּשֵׁר תִּלְמֹד לוֹמַר וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ אֲנִי אֶקְרָא וְהַנּוֹתָר מִמֶּנּוּ בָּאֵשׁ תִּשְׂרֹפוּ עַד בֹּקֶר לָמָּה נֶאֱמַר אֶלָּא בָּא הַכָּתוּב לִתֵּן תְּחוּם לְבָקְרוֹ שֶׁלַּבֹּקֶר דָּבָר אַחֵר מַה תִּלְמֹד לוֹמַר עַד בֹּקֶר מַגִּיד שֶׁאֵינוֹ נִשְׂרָף עַד אוֹר שִׁשָּׁה עָשָׂר רַבִּי יִשְׁמָעֵאל אוֹמֵר אֵינוֹ צָרִיךְ הֲרֵי הוּא אוֹמֵר כָּל מְלָאכָה לֹא יֵעָשֶׂה בָהֶם שְׂרֵפָה מֵעֵין מְלָאכָה הִיא וּמַה תִּלְמֹד לוֹמַר עַד בֹּקֶר אֶלָּא אִם חָל אוֹר שִׁשָּׁה עָשָׂר לִהְיוֹת בַּשַּׁבָּת מַגִּיד שֶׁאֵינוֹ נִשְׂרָף אֶלָּא עַד אוֹר שִׁשָּׁה עָשָׂר רַבִּי יוֹנָתָן אוֹמֵר אֵינוֹ צָרִיךְ וּמָה אִם בְּמָקוֹם שֶׁכָּל אֹכֶל נֶפֶשׁ דּוֹחֶה יוֹם טוֹב אֵין שְׂרֵפַת נוֹתָר דּוֹחָה יוֹם טוֹב מָקוֹם שֶׁאֵין מִקְצָת אֹכֶל נֶפֶשׁ דּוֹחֶה אֶת הַשַּׁבָּת אֵינוֹ דִין שֶׁלֹּא תְּהֵא שְׂרֵפַת נוֹתָר דּוֹחָה אוֹתוֹ וּמַה תִּלְמֹד לוֹמַר עַד בֹּקֶר בָּא הַכָּתוּב לִתֵּן תְּחוּם לְבָקְרוֹ שֶׁלַּבֹּקֶר רַבִּי יִצְחָק אוֹמֵר אֵינוֹ צָרִיךְ וּמָה אִם חָמֵץ שֶׁהוּא בְּבַל יֵרָאֶה וּבְבַל יִמָּצֵא אֵין שְׂרֵפָתוֹ דּוֹחָה יוֹם טוֹב נוֹתָר שֶׁאֵינוֹ בְּבַל יֵרָאֶה וּבְבַל יִמָּצֵא אֵינוֹ דִין שֶׁלֹּא יִדָּחֶה יוֹם טוֹב לְשָׂרְפוֹ וּמַה תִּלְמֹד לוֹמַר עַד בֹּקֶר לָעִנְיָן שֶׁאֲמַרְנוּ וְכָכָה תֹּאכְלוּ אֹתוֹ כְּיוֹצְאֵי דְּרָכִים רַבִּי יוֹסֵה הַגָּלִילִי אוֹמֵר בָּא הַכָּתוּב לְלַמְּדֵנוּ דֶּרֶךְ אֶרֶץ מִן הַתּוֹרָה עַל יוֹצְאֵי דְּרָכִים שֶׁיִּהְיוּ מְזֹרָזִין וַאֲכַלְתֶּם אֹתוֹ בְּחִפָּזוֹן זֶה חֶפְזוֹן מִצְרָיִם אַתָּה אוֹמֵר כֵּן אוֹ אֵינוֹ אֶלָּא חֶפְזוֹן יִשְׂרָאֵל כְּשֶׁהוּא אוֹמֵר וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ הֲרֵי חֶפְזוֹן יִשְׂרָאֵל אָמוּר הָא מָה אֲנִי מְקַיֵּם וַאֲכַלְתֶּם אֹתוֹ בְּחִפָּזוֹן זֶה חֶפְזוֹן מִצְרָיִם רַבִּי יְהוֹשֻׁעַ בֶּן קָרְחָה אוֹמֵר וַאֲכַלְתֶּם אֹתוֹ בְּחִפָּזוֹן זֶה חֶפְזוֹן יִשְׂרָאֵל אַתָּה אוֹמֵר כֵּן אוֹ אֵינוֹ אֶלָּא חֶפְזוֹן מִצְרָיִם כְּשֶׁהוּא אוֹמֵר כִּי גֹרְשׁוּ מִמִּצְרַיִם הֲרֵי חֶפְזוֹן מִצְרָיִם אָמוּר וּמַה תִּלְמֹד לוֹמַר בְּחִפָּזוֹן זֶה חֶפְזוֹן יִשְׂרָאֵל אַבָּא חָנָן מִשּׁוּם רַבִּי אֱלִיעֶזֶר אוֹמֵר זֶה חֶפְזוֹן שְׁכִינָה אַף עַל פִּי שֶׁאֵין רְאָיָה לַדָּבָר זֵכֶר לַדָּבָר קוֹל דּוֹדִי הִנֵּה זֶה בָּא מְדַלֵּג עַל הֶהָרִים מְקַפֵּץ עַל הַגְּבָעוֹת וְאוֹמֵר הִנֵּה זֶה עוֹמֵד אַחַר כָּתְלֵנוּ יָכֹל אַף לֶעָתִיד לָבֹא יְהֵא בְּחִפָּזוֹן תִּלְמֹד לוֹמַר כִּי לֹא בְחִפָּזוֹן תֵּצֵאוּ וּבִמְנוּסָה לֹא תֵלֵכוּן כִּי הֹלֵךְ לִפְנֵיכֶם יי וּמְאַסִּפְכֶם אֱלֹהֵי יִשְׂרָאֵל פֶּסַח הוּא לַיי שֶׁיִּהְיוּ כָל מַעֲשָׂיו לְשֵׁם שָׁמַיִם וְעָבַרְתִּי בְאֶרֶץ מִצְרַיִם רַבִּי יְהוּדָה אוֹמֵר כְּמֶלֶךְ שֶׁעוֹבֵר מִמָּקוֹם לְמָקוֹם דָּבָר אַחֵר נוֹתֵן אֲנִי עֶבְרָתִי וְיִרְאָתִי בְמִצְרַיִם אֵין עֶבְרָה אֶלָּא זַעַם שֶׁנֶּאֱמַר יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה וְאוֹמֵר יוֹם עֶבְרָה הַיּוֹם הַהוּא יוֹם צָרָה וּמְצוּקָה יוֹם שֹׁאָה וּמְשׁוֹאָה יוֹם חֹשֶׁךְ וַאֲפֵלָה יוֹם עָנָן וַעֲרָפֶל וְאוֹמֵר הִנֵּה יוֹם יי בָּא אַכְזָרִי וְעֶבְרָה וַחֲרוֹן אָף לָשׂוּם הָאָרֶץ לְשַׁמָּה וְחַטָּאֶיהָ יַשְׁמִיד מִמֶּנָּה וְהִכֵּיתִי כָל בְּכוֹר שׁוֹמֵעַ אֲנִי עַל יְדֵי מַלְאָךְ אוֹ עַל יְדֵי שָׁלִיחַ תִּלְמֹד לוֹמַר וַיי הִכָּה כָל בְּכוֹר בְּאֶרֶץ מִצְרַיִם לֹא עַל יְדֵי מַלְאָךְ וְלֹא עַל יְדֵי שָׁלִיחַ וְהִכֵּיתִי כָל בְּכוֹר בְּאֶרֶץ מִצְרַיִם אֲפִלּוּ מִמְּקוֹמוֹת אֲחֵרִים וְהֵם בְּמִצְרַיִם וּבְכוֹרֵי מִצְרָיִם אֲפִלּוּ הֵם בִּמְקוֹמוֹת אֲחֵרִים מְנַיִן תִּלְמֹד לוֹמַר לְמַכֵּה מִצְרַיִם בִּבְכוֹרֵיהֶם כִּי לְעוֹלָם חַסְדּוֹ בִּכּוּרֵי חָם כּוּשׁ פּוּט וְלוּד מְנַיִן תִּלְמֹד לוֹמַר וַיַּךְ כָּל בְּכוֹר בְּמִצְרָיִם רֵאשִׁית אוֹנִים בְּאָהֳלֵי חָם מֵאָדָם וְעַד בְּהֵמָה מִי שֶׁהִתְחִיל בָּעֲבֵרָה תְּחִלָּה מִמֶּנּוּ הִתְחִילָה הַפֻּרְעָנוּת כַּיּוֹצֵא בַדָּבָר אַתָּה אוֹמֵר וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה מֵאָדָם עַד בְּהֵמָה עַד רֶמֶשׂ וְעַד עוֹף הַשָּׁמַיִם וַיִּמָּחוּ מִן הָאָרֶץ כַּיּוֹצֵא בַדָּבָר אַתָּה אוֹמֵר וְאֶת הָאֲנָשִׁים אֲשֶׁר פֶּתַח הַבַּיִת הִכּוּ בַּסַּנְוֵרִים כַּיּוֹצֵא בַדָּבָר אַתָּה אוֹמֵר וְאִכָּבְדָה בְּפַרְעֹה וּבְכָל חֵילוֹ כַּיּוֹצֵא בַדָּבָר אַתָּה אוֹמֵר הַכֵּה תַכֶּה אֶת יֹשְׁבֵי הָעִיר הַהִוא לְפִי חָרֶב הַחֲרֵם אֹתָהּ וְאֶת כָּל אֲשֶׁר בָּהּ וְאֶת בְּהֶמְתָּהּ לְפִי חָרֶב כַּיּוֹצֵא בַדָּבָר אַתָּה אוֹמֵר וְצָבְתָה בִטְנָהּ וְנָפְלָה יְרֵכָהּ אֵבֶר שֶׁהִתְחִיל בָּעֲבֵרָה תְּחִלָּה אַף כָּאן אַתָּה אוֹמֵר וְהִכֵּיתִי כָל בְּכוֹר מִי שֶׁהִתְחִיל בָּעֲבֵרָה תְּחִלָּה מִמֶּנּוּ הִתְחִילָה הַפֻּרְעָנוּת וַהֲלֹא דְּבָרִים קַל וָחֹמֶר וּמָה אִם מִדַּת פֻּרְעָנוּת מְעוּטָה מִי שֶׁהִתְחִיל בָּעֲבֵרָה לוֹקֶה תְּחִלָּה קַל וָחֹמֶר לְמִדָּה טוֹבָה שֶׁמְּרֻבָּה וּבְכָל אֱלֹהֵי מִצְרַיִם אֶעֱשֶׂה שְׁפָטִים אֲנִי יי שְׁפָטִים מְשֻׁנִּים זֶה מִזֶּה שֶׁלָּאֶבֶן הָיְתָה נְמַסֵּית וְשֶׁלָּעֵץ הָיְתָה נִרְקֶבֶת וְשֶׁלַּמַּתֶּכֶת נֶעְשֵׂית חֲרָרָה שֶׁנֶּאֱמַר וּמִצְרַיִם מְקַבְּרִים אֵת אֲשֶׁר הִכָּה יי בָּהֶם כָּל בְּכוֹר וּבֵאלֹהֵיהֶם עָשָׂה יי שְׁפָטִים וְיֵשׁ אוֹמְרִים שֶׁלָּאֶבֶן נִרְקֶבֶת וְשֶׁלָּעֵץ נְמַסֵּית רַבִּי נָתָן אוֹמֵר שְׁפָטִים שָׁפוֹט שׁוֹפְטֵי שְׁפָטִים נִרְקָבִים נִבְקָקִים נִגְדָּעִים נִשְׂרָפִים נִמְצֵינוּ לְמֵדִין שֶׁעֲבוֹדָה זָרָה לוֹקָה בְּאַרְבָּעָה דְּרָכִים וְעוֹבְדֶיהָ בִּשְׁלֹשָׁה בְּמַכָּה בְּהַשְׁחָתָה וּבְמַגֵּפָה אֲנִי יי מַה שֶּׁאֵי אֶפְשָׁר לְבָשָׂר וָדָם לוֹמַר כֵּן אֲנִי יי בִּשְׁבוּעָה אֲנִי נִפְרָע מֵהֶם וַהֲלֹא דְּבָרִים קַל וָחֹמֶר וּמָה מִדַּת פֻּרְעָנוּת מְעוּטָה אָמַר הַקֹּדֶשׁ בָּרוּךְ הוּא לַעֲשׁוֹת וְעָשָׂה מִדָּה טוֹבָה מְרֻבָּה עַל אַחַת כַּמָּה וְכַמָּה וְהָיָה הַדָּם לָכֶם לְאֹת לָכֶם לְאוֹת וְלֹא לִי לְאוֹת לָכֶם לְאוֹת וְלֹא לַאֲחֵרִים לְאוֹת עַל הַבָּתִּים אֲשֶׁר אַתֶּם שָׁם לָמָּה נֶאֱמַר וַהֲלֹא כְבָר נֶאֱמַר עַל הַבָּתִּים אֲשֶׁר יֹאכְלוּ אֹתוֹ בָּהֶם אֵין לִי אֶלָּא בָּתִּים שֶׁיֹּאכְלוּ בָהֶם בָּתִּים שֶׁהָיוּ יוֹשְׁבִים בָּהֶם מְנַיִן תִּלְמֹד לוֹמַר עַל הַבָּתִּים אֲשֶׁר אַתֶּם שָׁם מִכָּל מָקוֹם וְרָאִיתִי אֶת הַדָּם הָיָה רַבִּי יִשְׁמָעֵאל אוֹמֵר וַהֲלֹא הַכֹּל גָּלוּי לְפָנָיו שֶׁנֶּאֱמַר יָדַע מָה בַחֲשׁוֹכָא וּנְהוֹרָא עִמֵּהּ שְׁרֵא וְאוֹמֵר גַּם חֹשֶׁךְ לֹא יַחְשִׁיךְ מִמֶּךָּ וּמַה תִּלְמֹד לוֹמַר וְרָאִיתִי אֶת הַדָּם אֶלָּא בִּשְׂכַר מִצְוָה שֶׁאַתֶּם עוֹשִׂים אֲנִי נִגְלָה וְחָס עֲלֵיכֶם שֶׁנֶּאֱמַר וּפָסַחְתִּי עֲלֵכֶם אֵין פְּסִיחָה אֶלָּא חַיִּים שֶׁנֶּאֱמַר כְּצִפֳּרִים עָפוֹת כֵּן יָגֵן יי צְבָאוֹת עַל יְרוּשָׁלִָם גָּנוֹן וְהִצִּיל פָּסֹחַ וְהִמְלִיט דָּבָר אַחֵר וְרָאִיתִי אֶת הַדָּם רוֹאֶה אֲנִי דָּם עֲקֵדָתוֹ שֶׁלְּיִצְחָק שֶׁנֶּאֱמַר וַיִּקְרָא אַבְרָהָם שֵׁם הַמָּקוֹם הַהוּא יי יִרְאֶה אֲשֶׁר יֵאָמֵר הַיּוֹם בְּהַר יי יֵרָאֶה וּלְהַלָּן הוּא אוֹמֵר וַיִּשְׁלַח הָאֱלֹהִים מַלְאָךְ לִירוּשָׁלִַם לְהַשְׁחִיתָהּ וּכְהַשְׁחִית רָאָה יי וַיִּנָּחֶם עַל הָרָעָה וַיֹּאמֶר לַמַּלְאָךְ הַמַּשְׁחִית רַב עַתָּה הֶרֶף יָדֶךָ וּמַלְאַךְ יי עֹמֵד עִם גֹּרֶן אָרְנָן הַיְבוּסִי מָה רָאָה רָאָה דַּם עֲקֵדָתוֹ שֶׁלְּיִצְחָק שֶׁנֶּאֱמַר אֱלֹהִים יִרְאֶה לּוֹ הַשֶּׂה וּפָסַחְתִּי עֲלֵכֶם רַבִּי יֹאשִׁיָּה אוֹמֵר אַל תִּקְרֵי וּפָסַחְתִּי אֶלָּא וּפָסַעְתִּי שֶׁהַקֹּדֶשׁ בָּרוּךְ הוּא מְדַלֵּג עַל בָּתֵּי בָנָיו בְּמִצְרַיִם שֶׁנֶּאֱמַר קוֹל דּוֹדִי הִנֵּה זֶה בָּא מְדַלֵּג עַל הֶהָרִים וְאוֹמֵר דּוֹמֶה דוֹדִי לִצְבִי אוֹ לְעֹפֶר הָאַיָּלִים הִנֵּה זֶה עוֹמֵד אַחַר כָּתְלֵנוּ מַשְׁגִּיחַ מִן הַחַלֹּנוֹת מֵצִיץ מִן הַחֲרַכִּים רַבִּי יוֹנָתָן אוֹמֵר וּפָסַחְתִּי עֲלֵכֶם עֲלֵיכֶם אֲנִי חַס וַאֲנִי אֵינִי חַס עַל הַמִּצְרִים הֲרֵי שֶׁהָיָה מִצְרִי בְּתוֹךְ בֵּיתוֹ שֶׁלְּיִשְׂרָאֵל שׁוֹמֵעַ אֲנִי יִנָּצֵל בְּגִינוֹ תִּלְמֹד לוֹמַר וּפָסַחְתִּי עֲלֵכֶם עֲלֵיכֶם אֲנִי חַס וְלֹא עַל הַמִּצְרִים הֲרֵי שֶׁהָיָה יִשְׂרָאֵל בְּבֵית הַמִּצְרִים שׁוֹמֵעַ אֲנִי יִלְקֶה בִּגְלָלוֹ תִּלְמֹד לוֹמַר וְלֹא יִהְיֶה בָכֶם נֶגֶף לְמַשְׁחִית בְּהַכֹּתִי בְּאֶרֶץ מִצְרָיִם בָּכֶם אֵינוֹ הוֹוֶה אֲבָל הוֹוֶה הוּא בְּמִצְרַיִם דָּבָר אַחֵר בְּהַכֹּתִי בְּאֶרֶץ מִצְרָיִם בְּאֶרֶץ מִצְרָיִם אֵינוֹ הוֹוֶה אֲבָל הוֹוֶה הוּא לְאַחַר זְמַן וְהָיָה הַיּוֹם הַזֶּה לָכֶם לְזִכָּרוֹן וְחַגֹּתֶם יוֹם שֶׁהוּא לָךְ לְזִכָּרוֹן אַתָּה חוֹגְגוֹ אֲבָל לֹא שָׁמַעְנוּ אֵי זֶהוּ כְּשֶׁהוּא אוֹמֵר וַיֹּאמֶר מֹשֶׁה אֶל הָעָם זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם מִבֵּית עֲבָדִים כִּי בְּחֹזֶק יָד הוֹצִיא יי אֶתְכֶם מִזֶּה וְלֹא יֵאָכֵל חָמֵץ עֲדַיִן הַדָּבָר שָׁקוּל כְּשֶׁהוּא אוֹמֵר וַיִּסְעוּ מֵרַעְמְסֵס בַּחֹדֶשׁ הָרִאשׁוֹן בַּחֲמִשָּׁה עָשָׂר יוֹם לַחֹדֶשׁ הָרִאשׁוֹן מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה אֵימָתַי אָכְלוּ בְּנֵי יִשְׂרָאֵל אֶת הַפֶּסַח בְּלֵילֵי יוֹם טוֹב וְהֵם לֹא יָצְאוּ אֶלָּא בְּיוֹם טוֹב עַצְמוֹ וְחַגֹּתֶם אֹתוֹ חַג לַיי אֵין לִי אֶלָּא יוֹם טוֹב רִאשׁוֹן שֶׁהוּא טָעוּן חֲגִיגָה יוֹם טוֹב הָאַחֲרוֹן מְנַיִן תִּלְמֹד לוֹמַר שִׁבְעַת יָמִים תֹּאכַל מַצֹּת וּבַיּוֹם הַשְּׁבִיעִי חַג לַיי אֵין לִי אֶלָּא יוֹם טוֹב רִאשׁוֹן וְאַחֲרוֹן שֶׁהֵם טְעוּנִים חֲגִיגָה חֻלּוֹ שֶׁלַּמּוֹעֵד מְנַיִן הֲרֵי אַתָּה דָּן הוֹאִיל וְיוֹם טוֹב הָרִאשׁוֹן וְאַחֲרוֹן קְרוּיִין מִקְרָא קֹדֶשׁ וְחֻלּוֹ שֶׁלַּמּוֹעֵד קָרוּי מִקְרָא קֹדֶשׁ אִם לָמַדְתָּ עַל יוֹם טוֹב הָרִאשׁוֹן וְאַחֲרוֹן שֶׁהֵן קְרוּאִים מִקְרָא קֹדֶשׁ הֲרֵי הֵן טְעוּנִין חֲגִיגָה חֻלּוֹ שֶׁלַּמּוֹעֵד שֶׁהוּא קָרוּי מִקְרָא קֹדֶשׁ דִּין הוּא שֶׁיִּטְעֹן חֲגִיגָה וְעוֹד קַל וָחֹמֶר וּמָה אִם יוֹם טוֹב הָרִאשׁוֹן וְאַחֲרוֹן שֶׁאֵין לִפְנֵיהֶם וּלְאַחֲרֵיהֶם מְקֻדָּשִׁין הֲרֵי הֵן טְעוּנִין חֲגִיגָה חֻלּוֹ שֶׁלַּמּוֹעֵד שֶׁהוּא מְקֻדָּשׁ לְפָנָיו וּלְאַחֲרָיו דִּין הוּא שֶׁיְּהֵא טָעוּן חֲגִיגָה דָּבָר אַחֵר אִם יוֹם טוֹב הָרִאשׁוֹן וְהָאַחֲרוֹן שֶׁאֵין לִפְנֵיהֶם וּלְאַחֲרֵיהֶם טְעוּנִים חֲגִיגָה הֲרֵי הֵן טְעוּנִים חֲגִיגָה חֻלּוֹ שֶׁלַּמּוֹעֵד שֶׁלְּפָנָיו וְאַחֲרָיו טָעוּן חֲגִיגָה דִּין הוּא שֶׁיִּטְעֹן חֲגִיגָה רַבִּי יוֹסֵה הַגָּלִילִי אוֹמֵר הֲרֵי הוּא אוֹמֵר שִׁבְעַת יָמִים תָּחֹג לַיי אֱלֹהֶיךָ לְהָבִיא שִׁבְעַת יְמֵי הַפֶּסַח שֶׁיִּטְעֲנוּ חֲגִיגָה אוֹ אֵינוֹ מְדַבֵּר אֶלָּא בֶּחַג כְּשֶׁהוּא אוֹמֵר וְחַגֹּתֶם אֹתוֹ חַג לַיי הֲרֵי חַג אָמוּר וּמָה אֲנִי מְקַיֵּם שִׁבְעַת יָמִים תָּחֹג לַיי לְהָבִיא שִׁבְעַת יְמֵי הַפֶּסַח שֶׁיִּטְעֲנוּ חֲגִיגָה לְדֹרֹתֵיכֶם שֶׁיִּנְהֹג הַדָּבָר לַדּוֹרוֹת אוֹ לְדֹרֹתֵיכֶם שׁוֹמֵעַ אֲנִי מִעוּט דּוֹרוֹת שְׁנַיִם תִּלְמֹד לוֹמַר חֻקַּת עוֹלָם תְּחָגֻּהוּ שִׁבְעַת יָמִים מַצּוֹת תֹּאכֵלוּ שׁוֹמֵעַ אֲנִי כָּל מִצְווֹת בְּמַשְׁמָע תִּלְמֹד לוֹמַר לֹא תֹאכַל עָלָיו חָמֵץ לֹא אָמַרְתִּי אֶלָּא דָּבָר הַבָּא לִידֵי מַצָּה וְחָמֵץ וְאֵי זֶה זֶה אֵלּוּ חֲמֵשֶׁת הַמִּינִין וְאֵלּוּ הֵם הַחִטִּים וְהַשְּׂעוֹרִים וְהַכֻּסְּמִים וְשִׁבֹּלֶת שׁוּעָל וְשִׁיפוֹן יָצְאוּ הָאֹרֶז וְהַדֹּחַן וְהַפְּרָגִין וְהַקִּטְנִיּוֹת וְהַשַּׁמְשְׁמִין שֶׁאֵין בָּאִין לִידֵי חָמֵץ וּמַצָּה אֶלָּא לִידֵי סֵרָחוֹן שִׁבְעַת יָמִים מַצּוֹת תֹּאכֵלוּ שׁוֹמֵעַ אֲנִי אַף מַעֲשֵׂה קְדֵרָה בְמַשְׁמָע תִּלְמֹד לוֹמַר לֶחֶם שִׁבְעַת יָמִים עִם יוֹם טוֹב הָרִאשׁוֹן אַתָּה אוֹמֵר כֵּן אוֹ אֵינוֹ אֶלָּא חוּץ לְיוֹם טוֹב הָרִאשׁוֹן תִּלְמֹד לוֹמַר עַד יוֹם הָאֶחָד וְעֶשְׂרִים אִי עַד יוֹם הָאֶחָד וְעֶשְׂרִים אוֹצִיא סָמוּךְ לְעֶשְׂרִים תִּלְמֹד לוֹמַר שִׁבְעַת יָמִים מַצּוֹת תֹּאכֵלוּ שִׁבְעַת יָמִים מַצּוֹת תֹּאכֵלוּ לַעֲשׁוֹת הָרִאשׁוֹן חוֹבָה וּשְׁאָר הַיָּמִים רְשׁוּת אַתָּה אוֹמֵר לַעֲשׁוֹת הָרִאשׁוֹן חוֹבָה וּשְׁאָר הַיָּמִים רְשׁוּת אוֹ אֵינוֹ אֶלָּא לַעֲשׁוֹת הָרִאשׁוֹן רְשׁוּת וּשְׁאָר הַיָּמִים חוֹבָה תִּלְמֹד לוֹמַר בָּרִאשֹׁן בְּאַרְבָּעָה עָשָׂר יוֹם לַחֹדֶשׁ בָּעֶרֶב תֹּאכְלוּ מַצֹּת הַכָּתוּב קְבָעוֹ חוֹבָה הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן רִאשׁוֹן לַעֲשׁוֹת הָרִאשׁוֹן חוֹבָה וּשְׁאָר כָּל הַיָּמִים רְשׁוּת שִׁבְעַת יָמִים מַצּוֹת תֹּאכֵלוּ כָּתוּב אֶחָד אוֹמֵר שִׁבְעַת יָמִים מַצּוֹת תֹּאכֵלוּ וְכָתוּב אֶחָד אוֹמֵר שֵׁשֶׁת יָמִים תֹּאכַל מַצּוֹת כֵּיצַד יִתְקַיְּמוּ שְׁנֵי מִקְרָאוֹת הַלָּלוּ הַשְּׁבִיעִי הַזֶּה בַּכְּלָל הָיָה וְיָצָא מוּצָא מִן הַכְּלָל לְלַמֵּד עַל הַכְּלָל מַה שְּׁבִיעִי רְשׁוּת אַף כֻּלָּן רְשׁוּת אוֹ מַה הַשְּׁבִיעִי רְשׁוּת אַף לַיְלָה הָרִאשׁוֹן רְשׁוּת תִּלְמֹד לוֹמַר בָּרִאשֹׁן בְּאַרְבָּעָה עָשָׂר יוֹם לַחֹדֶשׁ הַכָּתוּב קְבָעוֹ חוֹבָה הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן הַשְּׁבִיעִי הָיָה בַכְּלָל וְיָצָא מוּצָא מִן הַכְּלָל לְלַמֵּד עַל הַכְּלָל מַה שְּׁבִיעִי רְשׁוּת אַף כֻּלָּן רְשׁוּת דָּבָר אַחֵר כָּתוּב אֶחָד אוֹמֵר שִׁשָּׁה וְכָתוּב אֶחָד אוֹמֵר שִׁבְעָה כֵּיצַד יִתְקַיְּמוּ שְׁנֵי מִקְרָאוֹת הַלָּלוּ אֶלָּא שִׁשָּׁה מִן הֶחָדָשׁ שִׁבְעָה מִן הַיָּשָׁן שִׁבְעַת יָמִים מַצּוֹת תֹּאכֵלוּ אַךְ בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם כִּי כָּל אֹכֵל חָמֵץ וְנִכְרְתָה הַנֶּפֶשׁ הַהִוא מִיִּשְׂרָאֵל מִיּוֹם הָרִאשֹׁן עַד יוֹם הַשְּׁבִעִי מֵעֶרֶב יוֹם טוֹב אַתָּה אוֹמֵר מֵעֶרֶב יוֹם טוֹב אוֹ אֵינוֹ אֶלָּא בְּיוֹם טוֹב עַצְמוֹ תִּלְמֹד לוֹמַר לֹא תִשְׁחַט עַל חָמֵץ דַּם זִבְחִי לֹא תִשְׁחַט אֶת הַפֶּסַח וַעֲדַיִן חָמֵץ קַיָּם דִּבְרֵי רַבִּי יִשְׁמָעֵאל רַבִּי יוֹנָתָן אוֹמֵר אֵינוֹ צָרִיךְ הֲרֵי כְּבַר נֶאֱמַר כָּל מְלָאכָה לֹא יֵעָשֶׂה בָהֶם שְׂרֵפָה מֵעֵין מְלָאכָה הִיא הָא מַה תִּלְמֹד לוֹמַר תַּשְׁבִּיתוּ שְּׂאֹר מֵעֶרֶב יוֹם טוֹב רַבִּי יוֹסֵה הַגָּלִילִי אוֹמֵר בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם מִבְּעֶרֶב יוֹם טוֹב אַתָּה אוֹמֵר כֵּן אוֹ אֵינוֹ אֶלָּא בְּיוֹם טוֹב עַצְמוֹ תִּלְמֹד לוֹמַר אַךְ בַּיּוֹם חִלֵּק רַבִּי יוֹסֵה אוֹמֵר תַּשְׁבִּיתוּ שְּׂאֹר מִבָּתֵּיכֶם בִּשְׂרִיפָה אַתָּה אוֹמֵר בִּשְׂרִיפָה אוֹ אֵינוֹ אֶלָּא בְּכָל דָּבָר הֲרֵי אַתָּה דָּן נוֹתָר אָסוּר בַּאֲכִילָה וְחָמֵץ אָסוּר בַּאֲכִילָה אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה אַף חָמֵץ לֹא יְהֵא אֶלָּא בִּשְׂרִיפָה הֲרֵי נְבֵלָה תּוֹכִיחַ שֶׁהִיא אֲסוּרָה בַּאֲכִילָה וְאֵינָהּ בִּשְׂרִיפָה הִיא תּוֹכִיחַ עַל חָמֵץ אַף עַל פִּי שֶׁהוּא אָסוּר בַּאֲכִילָה לֹא יְהֵא בִּשְׂרִיפָה אָמַרְתָּ הֶפְרֵשׁ נוֹתָר אָסוּר בַּהֲנָאָה וְחָמֵץ אָסוּר בַּהֲנָאָה אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה אַף חָמֵץ לֹא יְהֵא אֶלָּא בִּשְׂרִיפָה וַהֲרֵי שׁוֹר הַנִּסְקָל יוֹכִיחַ שֶׁהוּא אָסוּר בַּהֲנָאָה וְאֵינוֹ בִשְׂרִיפָה הוּא יוֹכִיחַ עַל חָמֵץ אַף עַל פִּי שֶׁהוּא אָסוּר בַּהֲנָאָה לֹא יְהֵא בִשְׂרִיפָה אָמַרְתָּ הֶפְרֵשׁ נוֹתָר חַיָּבִין עָלָיו כָּרֵת וְחָמֵץ חַיָּבִין עָלָיו כָּרֵת אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה אַף חָמֵץ לֹא יְהֵא אֶלָּא בִּשְׂרִיפָה וַהֲרֵי חֵלֶב שֶׁלַּשּׁוֹר הַנִּסְקָל יוֹכִיחַ שֶׁחַיָּבִין עָלָיו כָּרֵת וְאֵינוֹ בִּשְׂרִיפָה הוּא יוֹכִיחַ עַל חָמֵץ שֶׁאַף עַל פִּי שֶׁחַיָּבִין עָלָיו כָּרֵת לֹא יְהֵא בִּשְׂרִיפָה אָמַרְתָּ הֶפְרֵשׁ אָדוּן אַרְבָּעָה לְשׁוֹנוֹת כְּאַחַת מֵאַרְבָּעָה לְשׁוֹנוֹת כְּאַחַת נוֹתָר אָסוּר בַּאֲכִילָה וְאָסוּר בַּהֲנָאָה וְחַיָּבִין עָלָיו כָּרֵת וְהַזְּמַן גָּרַם וְחָמֵץ אָסוּר בַּאֲכִילָה וְאָסוּר בַּהֲנָאָה וְחַיָּבִין עָלָיו כָּרֵת וְהַזְּמַן גָּרַם וְאַל תֹּאמַר נְבֵלָה תּוֹכִיחַ שֶׁאַף עַל פִּי שֶׁאֲסוּרָה בַּאֲכִילָה אֵינָהּ אֲסוּרָה בַּהֲנָאָה וְלֹא שׁוֹר הַנִּסְקָל יוֹכִיחַ שֶׁאַף עַל פִּי שֶׁהוּא אָסוּר בַּהֲנָאָה אֵין חַיָּבִין עָלָיו כָּרֵת וְלֹא חֵלֶב שׁוֹר הַנִּסְקָל יוֹכִיחַ שֶׁאַף עַל פִּי שֶׁחַיָּבִין עָלָיו כָּרֵת אֵין הַזְּמַן גּוֹרֵם אֶלָּא אֶלְמֹד דָּבָר מִדָּבָר וְאָדוּן דָּבָר מִדָּבָר אֶלְמֹד דָּבָר שֶׁהוּא שָׁוֶה בְּאַרְבָּעָה דְּרָכִים מִדָּבָר שֶׁשָּׁוֶה בְּאַרְבָּעָה דְּרָכִים וְאַל אֶלְמֹד דָּבָר שֶׁהוּא שָׁוֶה בְּאַרְבָּעָה דְּרָכִים מִדָּבָר שֶׁהוּא שָׁוֶה בַּדֶּרֶךְ אֶחָד אוֹ בִשְׁנַיִם אוֹ בִשְׁלֹשָׁה אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה אַף חָמֵץ לֹא יִהְיֶה אֶלָּא בִּשְׂרִיפָה אָמַר לוֹ רַבִּי יְהוּדָה בֶּן בְּתֵירָה סָבוּר אַתָּה שֶׁאַתָּה מַחְמִיר עָלָיו וְאֵינָךְ אֶלָּא מֵקֵל עָלָיו הָא אִם לֹא מָצָא אוּר יֵשֵׁב לוֹ וְלֹא יִשְׂרֹף אֶלָּא בַּלָּשׁוֹן הַזֶּה הֱוֵי אוֹמֵר עַד שֶׁלֹּא תַּגִּיעַ שָׁעַת הַבִּעוּר מִצְוַת כּלּוּיוֹ בִּשְׂרִיפָה מִשֶּׁהִגִּיעָה שָׁעַת הַבִּעוּר מִצְוַת כּלּוּיוֹ בְּכָל דָּבָר רַבִּי אוֹמֵר בְּדָבָר שֶׁהוּא בְּבַל יֵרָאֶה וּבַל יִמָּצֵא וְאֵי זֶה הוּא דָּבָר שֶׁהוּא בְּבַל יֵרָאֶה וּבַל יִמָּצֵא אֵין אַתָּה מוֹצֵא אֶלָּא בִּשְׂרִיפָה כִּי כָּל אֹכֵל חָמֵץ וְנִכְרְתָה שׁוֹמֵעַ אֲנִי כָּל חָמֵץ בְּמַשְׁמָע תִּלְמֹד לוֹמַר לֹא תֹאכַל עָלָיו חָמֵץ לֹא אָמַרְתִּי אֶלָּא דָּבָר שֶׁהוּא בָא לִידֵי חָמֵץ וּמַצָּה וְאֵי זֶה הוּא זֶהוּ מֵחֲמֵשֶׁת הַמִּינִין הַחִטִּין וְהַשְּׂעוֹרִים וְהַכֻּסְּמִים שִׁבֹּלֶת שׁוּעָל שִׁיפוֹן יָצְאוּ הָאֹרֶז וְהַדֹּחַן וְהַפְּרָגִין וְהַשַּׁמְשְׁמִין וְהַקִּטְנִיּוֹת שֶׁאֵין בָּאִין לִידֵי מַצָּה וְחָמֵץ אֶלָּא לִידֵי סֵרָחוֹן וְנִכְרְתָה אֵין הַכְרָתָה אֶלָּא הַפְסָקָה הַנֶּפֶשׁ הַהִוא מְזִידָה דִּבְרֵי רַבִּי עֲקִיבָה מִיִּשְׂרָאֵל שׁוֹמֵעַ אֲנִי תִּכָּרֵת מִיִּשְׂרָאֵל וְתֵלֵךְ לָהּ לְעַם אַחֵר תִּלְמֹד לוֹמַר מִלְּפָנַי אֲנִי יי בְּכָל מָקוֹם שֶׁהוּא רְשׁוּתִי מִיּוֹם הָרִאשׁוֹן עַד יוֹם הַשְּׁבִיעִי עָנְשׁוֹ שִׁבְעָה וְאַזְהָרָתוֹ לְעוֹלָם שֶׁהָיָה בַדִּין הוֹאִיל וְהַחֵלֶב חַיָּב עָלָיו כָּרֵת וְחָמֵץ חַיָּבִין עָלָיו כָּרֵת אִם לָמַדְתָּ עַל הַחֵלֶב שֶׁעָשָׂה עָנְשׁוֹ כְאַזְהָרָתוֹ יָכֹל אַף עַל הֶחָמֵץ יַעֲשֶׂה עָנְשׁוֹ כְאַזְהָרָתוֹ תִּלְמֹד לוֹמַר מִיּוֹם הָרִאשׁוֹן עַד יוֹם הַשְּׁבִיעִי שֶׁעָנְשׁוֹ שִׁבְעָה וְאַזְהָרָתוֹ לְעוֹלָם עֹנֶשׁ שָׁמַעְנוּ אַזְהָרָה לֹא שָׁמַעְנוּ תִּלְמֹד לוֹמַר כָּל מַחְמֶצֶת לֹא תֹאכֵלוּ וּבַיּוֹם הָרִאשׁוֹן מִקְרָא קֹדֶשׁ וּבַיּוֹם הַשְּׁבִיעִי מִקְרָא קֹדֶשׁ אֶרְעֵם בְּמַאֲכַל וּבְמִשְׁתֶּה וּבִכְסוּת נְקִיָּה אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהֵם קְרוּיִין מִקְרָא קֹדֶשׁ חֻלּוֹ שֶׁלַּמּוֹעֵד מְנַיִן תִּלְמֹד לוֹמַר אֲלֵהֶם מוֹעֲדֵי יי אֲשֶׁר תִּקְרְאוּ אֹתָם מִקְרָאֵי קֹדֶשׁ כָּל מְלָאכָה לֹא יֵעָשֶׂה בָהֶם אֵין לִי אֶלָּא יוֹם טוֹב הָאַחֲרוֹן שֶׁהוּא אָסוּר בַּעֲשִׂיַּת מְלָאכָה יוֹם טוֹב הָרִאשׁוֹן מְנַיִן תִּלְמֹד לוֹמַר וּבַיּוֹם הָרִאשׁוֹן מִקְרָא קֹדֶשׁ אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהֵם אֲסוּרִין בַּעֲשִׂיַּת מְלָאכָה חֻלּוֹ שֶׁלַּמּוֹעֵד מְנַיִן תִּלְמֹד לוֹמַר אֶת חַג הַמַּצּוֹת תִּשְׁמֹר מִכָּל מָקוֹם דִּבְרֵי רַבִּי יֹאשִׁיָּה רַבִּי יוֹנָתָן אוֹמֵר אֵינוֹ צָרִיךְ אִם יוֹם טוֹב הָרִאשׁוֹן וְהָאַחֲרוֹן שֶׁאֵין קְדֻשָּׁה לֹא לִפְנֵיהֶם וְלֹא לְאַחֲרֵיהֶם הֲרֵי הֵם אֲסוּרִים בִּמְלָאכָה חֻלּוֹ שֶׁלַּמּוֹעֵד שֶׁיֵּשׁ קְדֻשָּׁה לְפָנָיו וּלְאַחֲרָיו אֵינוֹ דִין שֶׁיֵּאָסֵר בִּמְלָאכָה שֵׁשֶׁת יְמֵי בְרֵאשִׁית יוֹכִיחוּ שֶׁיֵּשׁ קְדֻשָּׁה לִפְנֵיהֶם וּלְאַחֲרֵיהֶם וּמֻתָּרִים בִּמְלָאכָה הֵם יוֹכִיחוּ עַל חֻלּוֹ שֶׁלַּמּוֹעֵד שֶׁאַף עַל פִּי שֶׁיֵּשׁ לוֹ קְדֻשָּׁה לְפָנָיו וּלְאַחֲרָיו מֻתָּר בִּמְלָאכָה לֹא אִם אָמַרְתָּ בְּשֵׁשֶׁת יְמֵי בְרֵאשִׁית שֶׁאֵין בָּהֶם קָרְבַּן מוּסָף לְכָךְ מֻתָּרִין בִּמְלָאכָה תֹּאמַר בְּחֻלּוֹ שֶׁלַּמּוֹעֵד שֶׁיֵּשׁ בּוֹ קָרְבַּן מוּסָף לְכָךְ יְהֵא אָסוּר בִּמְלָאכָה וַהֲרֵי רָאשֵׁי חֳדָשִׁים יוֹכִיחוּ שֶׁיֵּשׁ בָּהֶם קָרְבַּן מוּסָף וּמֻתָּרִים בִּמְלָאכָה הֵם יוֹכִיחוּ עַל חֻלּוֹ שֶׁלַּמּוֹעֵד שֶׁאַף עַל פִּי שֶׁיֵּשׁ בּוֹ קָרְבַּן מוּסָף יְהֵא מֻתָּר בִּמְלָאכָה לֹא אִם אָמַרְתָּ ברָאשֵׁי חֳדָשִׁים שֶׁאֵין קְרוּיִין מִקְרָא קֹדֶשׁ לְכָךְ מֻתָּרִין בִּמְלָאכָה תֹּאמַר בְּחֻלּוֹ שֶׁלַּמּוֹעֵד שֶׁהוּא קָרוּי מִקְרָא קֹדֶשׁ לְפִיכָךְ יְהֵא אָסוּר בִּמְלָאכָה הָא לָמַדְנוּ עַל חֻלּוֹ שֶׁלַּמּוֹעֵד שֶׁהוּא אָסוּר בִּמְלָאכָה כָּל מְלָאכָה לֹא יֵעָשֶׂה בָהֶם לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ וְלֹא יַעֲשֶׂה גּוֹי מְלַאכְתָּךְ אַתָּה אוֹמֵר כֵּן אוֹ אֵינוֹ אֶלָּא לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ וְיַעֲשֶׂה גּוֹי מְלַאכְתָּךְ תִּלְמֹד לוֹמַר שֵׁשֶׁת יָמִים תֵּעָשֶׂה מְלָאכָה וּבַיּוֹם הַשְּׁבִיעִי יִהְיֶה לָכֶם קֹדֶשׁ שַׁבַּת שַׁבָּתוֹן לַיי כָּל הָעֹשֶׂה בוֹ מְלָאכָה יוּמָת הָא לָמַדְתָּ כָּל מְלָאכָה לֹא יֵעָשֶׂה בָהֶם לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ וְלֹא יַעֲשֶׂה גּוֹי מְלַאכְתָּךְ דִּבְרֵי רַבִּי יֹאשִׁיָּה רַבִּי יוֹנָתָן אוֹמֵר אֵין צָרִיךְ וַהֲלֹא כְבָר נֶאֱמַר זָכוֹר אֶת יוֹם הַשַּׁבָּת לְקַדְּשׁוֹ וַהֲלֹא דְּבָרִים קַל וָחֹמֶר וּמָה אִם שַׁבָּת חֲמוּרָה אֵין אַתָּה מֻזְהָר עַל מְלֶאכֶת הַגּוֹי בִּמְלַאכְתָּךְ יוֹם טוֹב הַקַּל דִּין הוּא שֶׁלֹּא תְּהֵא מֻזְהָר עַל מְלֶאכֶת הַגּוֹי בִּמְלַאכְתָּךְ תִּלְמֹד לוֹמַר כָּל מְלָאכָה לֹא יֵעָשֶׂה בָהֶם אֵין לִי אֶלָּא יוֹם טוֹב שֶׁאַתָּה מֻזְהָר עַל מְלֶאכֶת חֲבֵרָךְ בִּמְלַאכְתָּךְ שַׁבָּת מְנַיִן קַל וָחֹמֶר וּמָה אִם יוֹם טוֹב הַקַּל אַתָּה מֻזְהָר עַל מְלֶאכֶת חֲבֵרָךְ בִּמְלַאכְתָּךְ שַׁבָּת חֲמוּרָה דִּין הוּא שֶׁתְּהֵא מֻזְהָר עַל מְלֶאכֶת חֲבֵרָךְ בִּמְלַאכְתָּךְ אַךְ אֲשֶׁר יֵאָכֵל לְכָל נֶפֶשׁ כָּל אֹכֶל נֶפֶשׁ דּוֹחֶה יוֹם טוֹב וְאֵין כָּל עֲבוֹדָה דּוֹחָה יוֹם טוֹב שֶׁהָיָה בַדִּין וּמָה אִם בְּמָקוֹם שֶׁאֵין מִקְצָת אֹכֶל נֶפֶשׁ דּוֹחֶה שַׁבָּת מִקְצָת עֲבוֹדָה דּוֹחָה אֶת הַשַּׁבָּת מָקוֹם שֶׁכָּל אֹכֶל נֶפֶשׁ דּוֹחֶה יוֹם טוֹב אֵינוֹ דִין שֶׁכָּל עֲבוֹדָה דּוֹחָה יוֹם טוֹב תִּלְמֹד לוֹמַר אַךְ אֲשֶׁר יֵאָכֵל לְכָל נֶפֶשׁ כָּל אֹכֶל נֶפֶשׁ דּוֹחֶה יוֹם טוֹב וְאֵין כָּל עֲבוֹדָה דּוֹחָה יוֹם טוֹב וִיהֵא מִקְצָת אֹכֶל נֶפֶשׁ דּוֹחֶה שַׁבָּת וְהַדִּין נוֹתֵן וּמָה אִם בְּמָקוֹם שֶׁאֵין כָּל עֲבוֹדָה דּוֹחָה יוֹם טוֹב כָּל אֹכֶל נֶפֶשׁ דּוֹחֶה יוֹם טוֹב בְּמָקוֹם שֶׁמִקְצָת עֲבוֹדָה דּוֹחָה שַׁבָּת אֵינוֹ דִין שֶׁיְּהֵא מִקְצָת אֹכֶל נֶפֶשׁ דּוֹחֶה שַׁבָּת תִּלְמֹד לוֹמַר וּבַיּוֹם הָרִאשׁוֹן מִקְרָא קֹדֶשׁ וּבַיּוֹם הַשְּׁבִיעִי מִקְרָא קֹדֶשׁ יִהְיֶה לָכֶם כָּל מְלָאכָה לֹא יֵעָשֶׂה בָהֶם אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם מִקְצָת עֲבוֹדָה דּוֹחָה שַׁבָּת וְאֵין מִקְצָת אֹכֶל נֶפֶשׁ דּוֹחֶה שַׁבָּת וּבַיּוֹם הָרִאשׁוֹן מִקְרָא קֹדֶשׁ וּבַיּוֹם הַשְּׁבִיעִי מִקְרָא קֹדֶשׁ יִהְיֶה לָכֶם כָּל מְלָאכָה לֹא יֵעָשֶׂה בָהֶם אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם שׁוֹמֵעַ אֲנִי אַף נַפְשׁוֹת בְּהֵמָה וְנַפְשׁוֹת אֲחֵרִים בְּמַשְׁמָע תִּלְמֹד לוֹמַר לָכֶם לָכֶם וְלֹא לַבְּהֵמָה לָכֶם וְלֹא לַאֲחֵרִים דִּבְרֵי רַבִּי יִשְׁמָעֵאל רַבִּי יוֹסֵה הַגָּלִילִי אוֹמֵר אַךְ אֲשֶׁר יֵאָכֵל לְכָל נֶפֶשׁ אַף נַפְשׁוֹת בְּהֵמָה בְּמַשְׁמָע מַשְׁמָע מֵבִיא נַפְשׁוֹת בְּהֵמָה וּמֵבִיא נַפְשׁוֹת אֲחֵרִים תִּלְמֹד לוֹמַר אַךְ חָלַק רַבִּי עֲקִיבָה אוֹמֵר אַךְ אֲשֶׁר יֵאָכֵל לְכָל נֶפֶשׁ אַף נֶפֶשׁ בְּהֵמָה בְּמַשְׁמָע מַשְׁמָע מֵבִיא נֶפֶשׁ בְּהֵמָה וּמֵבִיא נַפְשׁוֹת אֲחֵרִים תִּלְמֹד לוֹמַר לָכֶם לָכֶם וְלֹא לַאֲחֵרִים מָה רָאִיתָ לַחְלֹק שֶׁאַתָּה מֻזְהָר עַל הַבְּהֵמָה וְאֵי אַתָּה מֻזְהָר עַל הַגּוֹי וּשְׁמַרְתֶּם אֶת הַמַּצּוֹת שָׁמְרֵם עַד שֶׁלֹּא תְבִיאֵם לִידֵי פְסוּל מִכָּן אָמְרוּ תָּפַח תִּלְטֹשׂ בְּצוֹנִין שֵׂאוּר יִשָּׂרֵף וְהָאוֹכְלוֹ פָטוּר סִדּוּק יִשָּׂרֵף וְהָאוֹכְלוֹ חַיָּב מִיתָה אֵיזֶהוּ שֵׂאוּר כְּקַרְנֵי חֲגָבִים סִדּוּק שֶׁנִּתְעָרְבוּ סְדָקָיו זֶה בָזֶה דִּבְרֵי רַבִּי יְהוּדָה וַחֲכָמִים אוֹמְרִים זֶה וָזֶה הָאוֹכְלוֹ חַיָּב מִיתָה אֵיזֶהוּ שֵׂאוּר כָּל שֶׁהִכְסִיפוּ פָנָיו כְּאָדָם שֶׁעָמְדוּ שְׂעָרוֹתָיו וּשְׁמַרְתֶּם אֶת הַמַּצּוֹת רַבִּי יֹאשִׁיָּה אוֹמֵר אַל תִּקְרָא כֵן אֶלָּא וּשְׁמַרְתֶּם אֶת הַמִּצְווֹת כְּדֶרֶךְ שֶׁאֵין מַחְמִיצִין אֶת הַמַּצָּה כָּךְ אֵין מַחְמִיצִין אֶת הַמִּצְוָה אֶלָּא אִם בָּאָה מִצְוָה לְיָדָךְ עֲשֵׂה אוֹתָהּ מִיָּד וּשְׁמַרְתֶּם אֶת הַמַּצּוֹת כִּי בְּעֶצֶם הַיּוֹם הַזֶּה הוֹצֵאתִי אֶת צִבְאוֹתֵיכֶם מֵאֶרֶץ מִצְרָיִם וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם חֻקַּת עוֹלָם מַגִּיד שֶׁלֹּא יָצְאוּ אֶלָּא בַיּוֹם הוֹצֵאתִי אֶת צִבְאוֹתֵיכֶם אֵלּוּ צִבְאוֹת יִשְׂרָאֵל אַתָּה אוֹמֵר כֵּן אוֹ אֵינוֹ אֶלָּא צִבְאוֹת מַלְאֲכֵי הַשָּׁרֵת כְּשֶׁהוּא אוֹמֵר יָצְאוּ כָּל צִבְאוֹת יי הֲרֵי צִבְאוֹת מַלְאֲכֵי הַשָּׁרֵת אָמוּר הָא מַה תִּלְמֹד לוֹמַר הוֹצֵאתִי אֶת צִבְאוֹתֵיכֶם אֵלּוּ צִבְאוֹת יִשְׂרָאֵל וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם לָמָּה נֶאֱמַר וַהֲלֹא כְבָר נֶאֱמַר כָּל מְלָאכָה לֹא יֵעָשֶׂה בָהֶם אֵין לִי אֶלָּא דְּבָרִים שֶׁהֵם מִשּׁוּם מְלָאכָה דְּבָרִים שֶׁהֵם מִשּׁוּם שְׁבוּת מְנַיִן תִּלְמֹד לוֹמַר וּשְׁמַרְתֶּם אֶת הַיּוֹם הַזֶּה לְהָבִיא דְּבָרִים שֶׁהֵן מִשּׁוּם שְׁבוּת וְאַף חֻלּוֹ שֶׁלַּמּוֹעֵד יְהֵא אָסוּר מִשּׁוּם שְׁבוּת וְהַדִּין נוֹתֵן הוֹאִיל וְיוֹם הָרִאשׁוֹן וְיוֹם הָאַחֲרוֹן קְרוּיִין מִקְרָא קֹדֶשׁ וְחֻלּוֹ שֶׁלַּמּוֹעֵד קָרוּי מִקְרָא קֹדֶשׁ אִם לָמַדְתָּ עַל יוֹם טוֹב הָרִאשׁוֹן וְהָאַחֲרוֹן שֶׁהֵן קְרוּאִים מִקְרָא קֹדֶשׁ הֲרֵי הֵן אֲסוּרִין מִשּׁוּם שְׁבוּת אַף חֻלּוֹ שֶׁלַּמּוֹעֵד שֶׁהוּא קָרוּי מִקְרָא קֹדֶשׁ יְהֵא אָסוּר מִשּׁוּם שְׁבוּת תִּלְמֹד לוֹמַר בַּיּוֹם הָרִאשׁוֹן שַׁבָּתוֹן וּבַיּוֹם הַשְּׁמִינִי שַׁבָּתוֹן בָּרִאשֹׁן בְּאַרְבָּעָה עָשָׂר יוֹם לַחֹדֶשׁ בָּעֶרֶב תֹּאכְלוּ מַצֹּת הַכָּתוּב קְבָעוֹ חוֹבָה עַד יוֹם הָאֶחָד וְעֶשְׂרִים לַחֹדֶשׁ בָּעָרֶב מַה תִּלְמֹד לוֹמַר לְפִי שֶׁהוּא אוֹמֵר שִׁבְעַת יָמִים מַצּוֹת תֹּאכֵלוּ אֵין לִי אֶלָּא יָמִים לֵילוֹת מְנַיִן תִּלְמֹד לוֹמַר עַד יוֹם הָאֶחָד וְעֶשְׂרִים לַחֹדֶשׁ בָּעָרֶב לְרַבּוֹת אֶת הַלֵּילוֹת שִׁבְעַת יָמִים שְׂאֹר לֹא יִמָּצֵא אֵין לִי אֶלָּא בַּל יִמָּצֵא בַּל יֵרָאֶה מְנַיִן תִּלְמֹד לוֹמַר וְלֹא יֵרָאֶה לְךָ שְׂאֹר בְּכָל גְּבֻלֶךָ אֵין לִי אֶלָּא שְׂאוֹר שֶׁהוּא בְּבַל יֵרָאֶה וּבְבַל יִמָּצֵא חָמֵץ מְנַיִן תִּלְמֹד לוֹמַר וְלֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר הִקִּישׁ שְׂאוֹר לֶחָמֵץ וְחָמֵץ לַשְּׂאוֹר מָה זֶה בְּבַל יֵרָאֶה וּבְבַל יִמָּצֵא אַף זֶה בְּבַל יֵרָאֶה וּבְבַל יִמָּצֵא מָה זֶה מֵחֲמֵשֶׁת הַמִּינִין אַף זֶה מֵחֲמֵשֶׁת הַמִּינִין בְּבָתֵּיכֶם לָמָּה נֶאֱמַר לְפִי שֶׁנֶּאֱמַר בְּכָל גְּבֻלֶךָ שׁוֹמֵעַ אֲנִי כְּמַשְׁמָעוֹ תִּלְמֹד לוֹמַר בְּבָתֵּיכֶם מַה בָּתֵּיכֶם בִּרְשׁוּתְכֶם אַף גְּבוּלָךְ בִּרְשׁוּתָךְ יָצָא חֲמֵצוֹ שֶׁלְּיִשְׂרָאֵל שֶׁהוּא בִּרְשׁוּת נָכְרִי אַף עַל פִּי שֶׁיָּכֹל לְבַעֲרוֹ אֲבָל אֵינוֹ בִּרְשׁוּתוֹ יָצָא חֲמֵצוֹ שֶׁלַּנָּכְרִי שֶׁהוּא בִּרְשׁוּת יִשְׂרָאֵל וְחָמֵץ שֶׁנָּפְלָה עָלָיו מַפֹּלֶת אַף עַל פִּי שֶׁהוּא בִּרְשׁוּתוֹ אֲבָל אֵינוֹ יָכֹל לְבַעֲרוֹ אַתָּה אוֹמֵר לְכָךְ בָּא אוֹ לֹא בָּא אֶלָּא לְלַמְּדָךְ בַּבָּתִּים שִׁבְעָה וּבַגְּבוּלִין לְעוֹלָם תִּלְמֹד לוֹמַר מַצּוֹת יֵאָכֵל אֵת שִׁבְעַת הַיָּמִים וְלֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר בְּכָל גְּבֻלֶךָ מַה בָּתִּים שִׁבְעָה אַף בַּגְּבוּלִים שִׁבְעָה כִּי כָּל אֹכֵל מַחְמֶצֶת לָמָּה נֶאֱמַר לְפִי שֶׁנֶּאֱמַר כִּי כָּל אֹכֵל חָמֵץ אֵין לִי אֶלָּא חָמֵץ שֶׁחַיָּבִין עָלָיו כָּרֵת שְׂאוֹר מְנַיִן תִּלְמֹד לוֹמַר כִּי כָּל אֹכֵל מַחְמֶצֶת וְנִכְרְתָה עַד שֶׁלֹּא יֹאמַר יֵשׁ לִי בַּדִּין מָה אִם חָמֵץ שֶׁאֵינוֹ מַחְמִיץ לַאֲחֵרִים חַיָּבִין עָלָיו כָּרֵת שְׂאוֹר שֶׁהוּא מַחְמִיץ לַאֲחֵרִים אֵינוֹ דִין שֶׁחַיָּבִין עָלָיו כָּרֵת לֹא אִם אָמַרְתָּ בֶּחָמֵץ שֶׁהוּא רָאוּי לַאֲכִילָה לְפִיכָךְ יְהוּ חַיָּבִין עָלָיו כָּרֵת תֹּאמַר בַּשְּׂאוֹר שֶׁאֵינוֹ רָאוּי לַאֲכִילָה לְפִיכָךְ לֹא יְהוּ חַיָּבִין עָלָיו כָּרֵת תִּלְמֹד לוֹמַר כִּי כָּל אֹכֵל מַחְמֶצֶת וְנִכְרְתָה אֶקְרָא אֲנִי אֶת הַשְּׁאוֹר קַל וָחֹמֶר לֶחָמֵץ מָה אִם הַשְּׁאוֹר שֶׁאֵינוֹ רָאוּי לַאֲכִילָה חַיָּבִין עָלָיו כָּרֵת חָמֵץ שֶׁרָאוּי לַאֲכִילָה דִּין הוּא שֶׁחַיָּבִין עָלָיו כָּרֵת לֹא אִם אָמַרְתָּ בַשְּׂאוֹר שֶׁהוּא מַחְמִיץ לַאֲחֵרִים לְכָךְ חַיָּבִין עָלָיו כָּרֵת תֹּאמַר בֶּחָמֵץ שֶׁאֵינוֹ מַחְמִיץ לַאֲחֵרִים לְפִיכָךְ לֹא יְהוּ חַיָּבִין עָלָיו כָּרֵת תִּלְמֹד לוֹמַר כִּי כָּל אֹכֵל חָמֵץ וְנִכְרְתָה שִׁבְעַת יָמִים שְׂאֹר לֹא יִמָּצֵא בְּבָתֵּיכֶם כִּי כָּל אֹכֵל מַחְמֶצֶת וְנִכְרְתָה הַנֶּפֶשׁ הַהִוא מֵעֲדַת יִשְׂרָאֵל בַּגֵּר וּבְאֶזְרַח הָאָרֶץ עַד שֶׁיֹּאמְרוּ שְׁנֵי כְתוּבִין וְאִם לֹא לֹא שָׁמַעְנוּ וְנִכְרְתָה אֵין הַכְרָתָה אֶלָּא הַפְסָקָה הַנֶּפֶשׁ הַהִוא מְזִידָה דִּבְרֵי רַבִּי עֲקִיבָה מֵעֲדַת יִשְׂרָאֵל שׁוֹמֵעַ אֲנִי תִּכָּרֵת מֵעֲדַת יִשְׂרָאֵל וְתֵלֵךְ לָהּ לְעַם אַחֵר תִּלְמֹד לוֹמַר מִלְּפָנַי אֲנִי יי בְּכָל מָקוֹם שֶׁהוּא רְשׁוּתִי בַּגֵּר וּבְאֶזְרַח הָאָרֶץ לְפִי שֶׁהוּא מַעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים אַף בְּכָל מָקוֹם שֶׁהוּא מַעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים כָּל מַחְמֶצֶת לֹא תֹאכֵלוּ לָמָּה נֶאֱמַר לְפִי שֶׁנֶּאֱמַר כִּי כָּל אֹכֵל חָמֵץ וְנִכְרְתָה כִּי כָּל אֹכֵל מַחְמֶצֶת וְנִכְרְתָה אֵין לִי אֶלָּא אֵלּוּ תַּעֲרָבְתָּן מְנַיִן תִּלְמֹד לוֹמַר כָּל מַחְמֶצֶת לֹא תֹאכֵלוּ בְּכֹל מוֹשְׁבֹתֵיכֶם תֹּאכְלוּ מַצּוֹת לָמָּה נֶאֱמַר לְפִי שֶׁנֶּאֱמַר וְאָכַלְתָּ לִפְנֵי יי אֱלֹהֶיךָ בַּמָּקוֹם אֲשֶׁר יִבְחַר לְשַׁכֵּן שְׁמוֹ שָׁם מַעְשַׂר דְּגָנְךָ תִּירֹשְׁךָ וְיִצְהָרֶךָ הֲרֵי שֶׁהֶעֱלָה מַעֲשֵׂר שֵׁנִי לִירוּשָׁלַיִם שׁוֹמֵעַ אֲנִי יָצָא בוֹ יְדֵי חוֹבָתוֹ מִשּׁוּם מַצָּה תִּלְמֹד לוֹמַר בְּכֹל מוֹשְׁבֹתֵיכֶם יָצָא זֶה שֶׁאֵינוֹ נֶאֱכָל בְּכָל מָקוֹם וּמְנַיִן שֶׁלֹּא יָצָא לֹא בְלֶחֶם הַפָּנִים וְלֹא בְשִׁירֵי מְנָחוֹת וְלֹא בְחַלּוֹת תּוֹדָה וְלֹא בִרְקִיקֵי נָזִיר וְלֹא בְבִכּוּרִים תִּלְמֹד לוֹמַר בְּכֹל מוֹשְׁבֹתֵיכֶם תֹּאכְלוּ מַצּוֹת יָצְאוּ אֵלּוּ שֶׁאֵינָן נֶאֱכָלִין בְּכָל מוֹשְׁבֹתֵיכֶם מַשְׁמָע מוֹצִיא אֲנִי אֶת אֵלּוּ וּמֵבִיא הַסִּפְגָּנִין וְהַדִּבְשָׁנִים וְהָאִסְקָרִיטִין וְחַלּוֹת מַשְׂרֵת וַאֲשִׁישָׁה תִּלְמֹד לוֹמַר לֶחֶם עֹנִי יָצְאוּ אֵלּוּ שֶׁאֵינָן לֶחֶם עֹנִי דִּבְרֵי רַבִּי יִשְׁמָעֵאל וַחֲכָמִים אוֹמְרִים יוֹצֵא בָם וּבְמַעֲשֵׂר שֵׁנִי וּמַה תִּלְמֹד לוֹמַר לֶחֶם עֹנִי שֶׁלֹּא יָלוּשׁ לֹא בַיַּיִן וְלֹא בַשֶּׁמֶן וְלֹא בִשְׁאָר כָּל הַמַּשְׁקִים אֲבָל מְקַטֵּף הוּא מִכֻּלָּן רַבִּי אֱלִיעֶזֶר אוֹמֵר יוֹצֵא בָם וּבְמַעֲשֵׂר שֵׁנִי וּמַה תִּלְמֹד לוֹמַר לֶחֶם עֹנִי אֶלָּא מַה לַּחְמוֹ שֶׁלֶּעָנִי כָּל יְמוֹת הַשָּׁנָה אִשְׁתּוֹ לָשָׁה וְהוּא מַסִּיק בַּתַּנּוּר אַף כָּאן הִיא לָשָׁה וְהוּא מַסִּיק בַּתַּנּוּר רַבִּי יוֹסֵה הַגָּלִילִי אוֹמֵר הֲרֵי הוּא אוֹמֵר לֹא תֹאכַל עָלָיו חָמֵץ שִׁבְעַת יָמִים תֹּאכַל עָלָיו מַצּוֹת שׁוֹמֵעַ אֲנִי אַף מַעֲשֵׂר שֵׁנִי בְּמַשְׁמָע תִּלְמֹד לוֹמַר לֶחֶם עֹנִי יָצָא זֶה שֶׁאֵינוֹ נֶאֱכָל אֶלָּא בְשִׂמְחָה וַיִּקְרָא מֹשֶׁה לְכָל זִקְנֵי יִשְׂרָאֵל מְלַמֵּד שֶׁעֲשָׂאָן בֵּית דִּין וַיֹּאמֶר אֲלֵהֶם הַדִּבֵּר מִפִּי מֹשֶׁה לֵאמֹר לְכָל יִשְׂרָאֵל דִּבְרֵי רַבִּי יֹאשִׁיָּה רַבִּי יוֹנָתָן אוֹמֵר הַדִּבֵּר מִפִּי מֹשֶׁה לֵאמֹר לַזְּקֵנִים וְהַזְּקֵנִים לֵאמֹר לְכָל יִשְׂרָאֵל נָם לוֹ רַבִּי יֹאשִׁיָּה אֶחָד זֶה וְאֶחָד זֶה מָה נִשְׁתַּנָּה הַדִּבֵּר הַזֶּה מִכָּל הַדִּבְּרוֹת שֶׁבַּתּוֹרָה שֶׁכֻּלָּן הָיוּ מִפִּי מֹשֶׁה לֵאמֹר לְכָל יִשְׂרָאֵל אַף כָּאן הַדִּבֵּר מִפִּי מֹשֶׁה לֵאמֹר לְכָל יִשְׂרָאֵל וּמַה תִּלְמֹד לוֹמַר וַיֹּאמֶר אֲלֵהֶם אֶלָּא שֶׁמֹּשֶׁה חָלַק כָּבוֹד לַזְּקֵנִים וְכֵן הַקֹּדֶשׁ בָּרוּךְ הוּא אָמַר לְמֹשֶׁה מֹשֶׁה חֲלֹק כָּבוֹד לַזְּקֵנִים שֶׁנֶּאֱמַר לֵךְ וְאָסַפְתָּ אֶת זִקְנֵי יִשְׂרָאֵל וְאָמַרְתָּ אֲלֵהֶם יי אֱלֹהֵי אֲבֹתֵיכֶם נִרְאָה אֵלַי וּכְתִיב וַיֵּלֶךְ מֹשֶׁה וְאַהֲרֹן וַיַּאַסְפוּ אֶת כָּל זִקְנֵי בְּנֵי יִשְׂרָאֵל מִשְׁכוּ וּקְחוּ לָכֶם צֹאן מִשְׁכוּ מִי שֶׁיֵּשׁ לוֹ וּקְחוּ מִי שֶׁאֵין לוֹ רַבִּי יוֹסֵה הַגָּלִילִי אוֹמֵר מִשְׁכוּ יְדֵיכֶם מֵעֲבוֹדָה זָרָה וְהִדָּבְקוּ בַּמִּצְוָה רַבִּי יִשְׁמָעֵאל אוֹמֵר בָּא הַכָּתוּב לְלַמְּדָךְ שֶׁלָּעוֹלָם נִמְנִין עַל הַפֶּסַח וּמוֹשְׁכִין אֶת יְדֵיהֶם מִמֶּנּוּ עַד שֶׁיִּשָּׁחֵט וּבִלְבַד שֶׁיַּנִּיחַ אֶת הַפֶּסַח כָּל שֶׁהוּא רַבִּי יִצְחָק אוֹמֵר בָּא הַכָּתוּב לְלַמְּדָךְ עַל בְּהֵמָה דַּקָּה שֶׁהִיא נִקְנֵית בִּמְשִׁיכָה וְשַׁחֲטוּ הַפָּסַח מִצְוָה שֶׁיִּשְׁחֲטֶנּוּ לִשְׁמוֹ אֲבָל שְׁחָטוֹ שֶׁלֹּא לִשְׁמוֹ עָבַר עַל מִצְוָה שׁוֹמֵעַ אֲנִי יֻכְשַׁר תִּלְמֹד לוֹמַר מִשְׁכוּ וּקְחוּ לָכֶם שָׁנָה עָלָיו הַכָּתוּב לִפְסֹל מִכָּן אָמְרוּ כָּל הַזְּבָחִים שֶׁלֹּא נִזְבְּחוּ לִשְׁמָן כְּשֵׁרִין אֶלָּא שֶׁלֹּא עָלוּ לְשׁוּם חוֹבָה לַבְּעָלִים חוּץ מִן הַפֶּסַח וּמִן הַחַטָּאת וּלְקַחְתֶּם אֲגֻדַּת אֵזוֹב מִכָּן אַתָּה לָמֵד כָּל הַלְּקִיחוֹת שֶׁבַּתּוֹרָה הוֹאִיל וְנֶאֶמְרוּ לְקִיחוֹת בַּתּוֹרָה סְתָם וּפָרַט לָךְ הַכָּתוּב בְּאַחַת מֵהֶן שֶׁאֵינָהּ אֶלָּא אֲגֻדָּה כָּךְ פּוֹרֵט אֲנִי לְכָל הַלְּקִיחוֹת שֶׁבַּתּוֹרָה שֶׁאֵינָם אֶלָּא אֲגֻדּוֹת אֵזוֹב וְלֹא אֵזוֹב יָוָן וְלֹא אֵזוֹב רוֹמִי וְלֹא אֵזוֹב כַּחְלִית וְלֹא אֵזוֹב מִדְבָּרִית וְלֹא כָל אֵזוֹב שֶׁיֵּשׁ עָלָיו שֵׁם לְוַי וּטְבַלְתֶּם בַּדָּם שֶׁיְּהֵא בַדָּם כְּדֵי טְבִילָה אֲשֶׁר בַּסַּף מַגִּיד הַכָּתוּב שֶׁעוּקָה חוֹקֵק בְּצַד הָאַסְקֻפָּה וְשׁוֹחֵט בְּתוֹכָהּ אֵין סַף אֶלָּא אַסְקֻפָּה שֶׁנֶּאֱמַר בְּתִתָּם סִפָּם אֶת סִפִּי וּמְזוּזָתָם אֵצֶל מְזוּזָתִי וְהַקִּיר בֵּינִי וּבֵינֵיהֶם וְכָתוּב וַיָּנֻעוּ אַמּוֹת הַסִּפִּים דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר אֵין סַף אֶלָּא כֶּלִי שֶׁנֶּאֱמַר וְהַסִּפּוֹת וְהַמְזַמְּרוֹת וְהִגַּעְתֶּם אֶל הַמַּשְׁקוֹף מִבִּפְנִים אַתָּה אוֹמֵר מִבִּפְנִים אוֹ אֵינוֹ אֶלָּא מִבַּחוּץ תִּלְמֹד לוֹמַר וְרָאִיתִי אֶת הַדָּם הַנִּרְאֶה לִי וְלֹא לַאֲחֵרִים דִּבְרֵי רַבִּי יִשְׁמָעֵאל רַבִּי יוֹנָתָן אוֹמֵר מִבִּפְנִים אַתָּה אוֹמֵר מִבִּפְנִים אוֹ אֵינוֹ אֶלָּא מִבַּחוּץ תִּלְמֹד לוֹמַר וְהָיָה הַדָּם לָכֶם לְאֹת לָכֶם לְאוֹת וְלֹא לַאֲחֵרִים לְאוֹת רַבִּי יִצְחָק אוֹמֵר לֹא כִי אֶלָּא מִבַּחוּץ כְּדֵי שֶׁיְּהוּ הַמִּצְרִים רוֹאִים וּמְעֵיהֶם מִתְחַתְּכִים וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת שׁוֹמֵעַ אֲנִי אִם הִקְדִּים זֶה לַזֶּה לֹא יָצָא תִּלְמֹד לוֹמַר וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף הָא אִם הִקְדִּים זֶה לַזֶּה יָצָא נִמְצֵינוּ לְמֵדִים שְׁלֹשָׁה מִזְבְּחוֹת הָיוּ לאֲבוֹתֵינוּ בְמִצְרַיִם הַמַּשְׁקוֹף וּשְׁתֵּי מְזוּזוֹת רַבִּי יִשְׁמָעֵאל אוֹמֵר אַרְבָּעָה הָיוּ הַסַּף וְהַמַּשְׁקוֹף וּשְׁתֵּי הַמְּזוּזוֹת מִן הַדָּם אֲשֶׁר בַּסָּף עוֹד לָמָּה נֶאֱמַר וַהֲלֹא כְבָר נֶאֱמַר וּטְבַלְתֶּם בַּדָּם אֲשֶׁר בַּסַּף וּמַה תִּלְמֹד לוֹמַר מִן הַדָּם אֲשֶׁר בַּסָּף לְפִי שֶׁהוּא אוֹמֵר וְלָקְחוּ מִן הַדָּם וְנָתְנוּ שׁוֹמֵעַ אֲנִי טְבִילָה אַחַת לְכֻלָּם תִּלְמֹד לוֹמַר וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת מִן הַדָּם אֲשֶׁר בַּסָּף עַל כָּל הַגָּעָה טְבִילָה וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר מַגִּיד מִשֶּׁנִּתְּנָה רְשׁוּת לַמַּשְׁחִית לְחַבֵּל אֵינוֹ מַבְחִין בֵּין צַדִּיק לָרָשָׁע שֶׁנֶּאֱמַר לֵךְ עַמִּי בֹּא בַחֲדָרֶיךָ וּסְגֹר דְּלָתְךָ בַּעֲדֶךָ חֲבִי כִמְעַט רֶגַע עַד יַעֲבָרזָעַם וְאוֹמֵר הִנְנִי אֵלַיִךְ וְהוֹצֵאתִי חַרְבִּי מִתַּעְרָהּ וְהִכְרַתִּי מִמֵּךְ צַדִּיק וְרָשָׁע וְאוֹמֵר וְהָיָה בַּעֲבֹר כְּבֹדִי עַד בֹּקֶר לְלַמְּדָךְ כְּשֶׁתֵּצֵא לַדֶּרֶךְ הִכָּנֵס בְּכִי טוֹב וְצֵא בְכִי טוֹב וְכֵן אַתָּה מוֹצֵא שֶׁהָאָבוֹת וְהַנְּבִיאִים נָהֲגוּ בְדֶרֶךְ אֶרֶץ וַיַּשְׁכֵּם אַבְרָהָם בַּבֹּקֶר וַיַּשְׁכֵּם יַעֲקֹב בַּבֹּקֶר וַיַּשְׁכֵּם מֹשֶׁה בַבֹּקֶר וַיַּשְׁכֵּם יְהוֹשֻׁעַ בַּבֹּקֶר וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר וַהֲלֹא דְּבָרִים קַל וָחֹמֶר וַהֲלֹא הָאָבוֹת וְהַנְּבִיאִים שֶׁהָלְכוּ לַעֲשׁוֹת רְצוֹנוֹ שֶׁלְּמִי שֶׁאָמַר וְהָיָה הָעוֹלָם נָהֲגוּ בְדֶרֶךְ אֶרֶץ שְׁאָר בְּנֵי אָדָם עַל אַחַת כַּמָּה וְכַמָּה וְכֵן הוּא אוֹמֵר תָּשֶׁת חֹשֶׁךְ וִיהִי לָיְלָה וְאוֹמֵר הַכְּפִירִים שֹׁאֲגִים לַטָּרֶף וְאוֹמֵר תִּתֵּן לָהֶם יִלְקֹטוּן תִּפְתַּח יָדְךָ יִשְׂבְּעוּן טוֹב וְאוֹמֵר תִּזְרַח הַשֶּׁמֶשׁ יֵאָסֵפוּן וְאֶל מְעוֹנֹתָם יִרְבָּצוּן מִכָּן וְאֵילָךְ יֵצֵא אָדָם לְפָעֳלוֹ וְלַעֲבֹדָתוֹ עֲדֵי עָרֶב וְאוֹמֵר מָה רַבּוּ מַעֲשֶׂיךָ יי כֻּלָּם בְּחָכְמָה עָשִׂיתָ מָלְאָה הָאָרֶץ קִנְיָנֶךָ וְעָבַר יי לִנְגֹּף אֶת מִצְרַיִם וְרָאָה אֶת הַדָּם עַל הַמַּשְׁקוֹף וְעַל שְׁתֵּי הַמְּזוּזֹת וּפָסַח יי עַל הַפֶּתַח וְלֹא יִתֵּן הַמַּשְׁחִית לָבֹא אֶל בָּתֵּיכֶם לִנְגֹּף רַבִּי יְהוּדָה אוֹמֵר כְּמֶלֶךְ שֶׁהוּא עוֹבֵר מִמָּקוֹם לְמָקוֹם דָּבָר אַחֵר וְעָבַר יי נוֹתֵן הוּא עֶבְרָתוֹ וְיִרְאָתוֹ בְמִצְרַיִם אֵין עֶבְרָה אֶלָּא זַעַם שֶׁנֶּאֱמַר יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה מִשְׁלַחַת מַלְאֲכֵי רָעִים וּכְתִיב יוֹם עֶבְרָה הַיּוֹם הַהוּא וּכְתִיב הִנֵּה יוֹם יי בָּא אַכְזָרִי וְעֶבְרָה וַחֲרוֹן אָף לָשׂוּם הָאָרֶץ לְשַׁמָּה וְחַטָּאֶיהָ יַשְׁמִיד מִמֶּנָּה וּכְתִיב וּבְכָל כְּרָמִים מִסְפֵּד כִּי אֶעֱבֹר בְּקִרְבְּךָ אָמַר יי וְרָאָה אֶת הַדָּם הָיָה רַבִּי יִשְׁמָעֵאל אוֹמֵר וַהֲלֹא הַכֹּל גָּלוּי וְיָדוּעַ לְפָנָיו שֶׁנֶּאֱמַר יָדַע מָה בַחֲשׁוֹכָא וּנְהוֹרָא עִמֵּהּ שְׁרֵא וְאוֹמֵר גַּם חֹשֶׁךְ לֹא יַחְשִׁיךְ מִמֶּךָּ וּמַה תִּלְמֹד לוֹמַר וְרָאָה אֶת הַדָּם אֶלָּא בִּשְׂכַר מִצְווֹת שֶׁהֵם עוֹשִׂים הוּא נִגְלָה עֲלֵיהֶם וְחָס עֲלֵיהֶם שֶׁנֶּאֱמַר וּפָסַח יי עַל הַפֶּתַח וְאֵין פְּסִיחָה אֶלָּא חַיִּים שֶׁנֶּאֱמַר כְּצִפֳּרִים עָפוֹת כֵּן יָגֵן יי צְבָאוֹת עַל יְרוּשָׁלִָם גָּנוֹן וְהִצִּיל פָּסֹחַ וְהִמְלִיט דָּבָר אַחֵר וְרָאָה אֶת הַדָּם רוֹאֶה הוּא דַּם עֲקֵדָתוֹ שֶׁלְּיִצְחָק שֶׁנֶּאֱמַר וַיִּקְרָא אַבְרָהָם שֵׁם הַמָּקוֹם הַהוּא יי יִרְאֶה וּכְתִיב וּכְהַשְׁחִית רָאָה יי וַיִּנָּחֶם מָה רָאָה רָאָה דַּם עֲקֵדָתוֹ שֶׁלְּיִצְחָק שֶׁנֶּאֱמַר אֱלֹהִים יִרְאֶה לּוֹ הַשֶּׂה לְעֹלָה וּפָסַח יי עַל הַפֶּתַח וְלֹא יִתֵּן וַהֲלֹא דְּבָרִים קַל וָחֹמֶר וּמָה אִם דַּם פֶּסַח מִצְרָיִם הַקַּל שֶׁאֵינוֹ אֶלָּא לְשָׁעָה וְאֵינוֹ נוֹהֵג בַּיּוֹם וּבַלַּיְלָה וְאֵינוֹ נוֹהֵג לַדּוֹרוֹת נֶאֱמַר בּוֹ וְלֹא יִתֵּן הַמַּשְׁחִית מְזוּזָה שֶׁהִיא חֲמוּרָה שֶׁיֵּשׁ בָּהּ עֲשָׂרָה שֵׁמוֹת מְיֻחָדִין וְנוֹהֶגֶת בַּיּוֹם וּבַלַּיְלָה וְנוֹהֶגֶת לַדּוֹרוֹת עַל אַחַת כַּמָּה וְכַמָּה שֶׁלֹּא יִתֵּן הַמַּשְׁחִית אֶלָּא מִי גָּרַם עֲוֹנוֹתֵינוּ שֶׁנֶּאֱמַר עוֹנוֹתֵיכֶם הִטּוּ אֵלֶּה וְחַטֹּאותֵיכֶם מָנְעוּ הַטּוֹב מִכֶּם וּכְתִיב כִּי אִם עֲוֹנֹתֵיכֶם הָיוּ מַבְדִּלִים בֵּינֵכֶם לְבֵין אֱלֹהֵיכֶם וְחַטֹּאותֵיכֶם הִסְתִּירוּ פָנִים מִכֶּם מִשְּׁמוֹעַ וּשְׁמַרְתֶּם אֶת הַדָּבָר הַזֶּה לְהָבִיא פֶסַח דּוֹרוֹת שֶׁלֹּא יָבִיא אֶלָּא מִן הַכְּבָשִׂים וּמִן הָעִזִּים דִּבְרֵי רַבִּי אֱלִיעֶזֶר לְחָק לְךָ וּלְבָנֶיךָ לָמָּה נֶאֱמַר לְפִי שֶׁהוּא אוֹמֵר וְלָקְחוּ מִן הַדָּם שׁוֹמֵעַ אֲנִי אַף הַנָּשִׁים בְּמַשְׁמָעוֹ תִּלְמֹד לוֹמַר לְחָק לְךָ וּלְבָנֶיךָ הָאֲנָשִׁים וְלֹא הַנָּשִׁים וְהָיָה כִּי תָבֹאוּ אֶל הָאָרֶץ תָּלָה הַכָּתוּב לַעֲבוֹדָה זוֹ מִבִּיאָתָן לָאָרֶץ וּלְהַלָּן כַּאֲשֶׁר דִּבֵּר וְהֵיכָן דִּבֵּר וְהֵבֵאתִי אֶתְכֶם אֶל הָאָרֶץ אֲשֶׁר נָשָׂאתִי אֶת יָדִי לָתֵת אֹתָהּ לְאַבְרָהָם לְיִצְחָק וּלְיַעֲקֹב וְנָתַתִּי אֹתָהּ לָכֶם מוֹרָשָׁה אֲנִי יי כַּיּוֹצֵא בַדָּבָר אַתָּה אוֹמֵר הוּא אֲשֶׁר דִּבֶּר יי שַׁבָּתוֹן וְהֵיכָן דִּבֵּר וְהָיָה בַּיּוֹם הַשִּׁשִּׁי וְהֵכִינוּ אֵת אֲשֶׁר יָבִיאוּ וְהָיָה מִשְׁנֶה עַל אֲשֶׁר יִלְקְטוּ יוֹם יוֹם כַּיּוֹצֵא בַדָּבָר אַתָּה אוֹמֵר וַיֹּאמֶר מֹשֶׁה אֶל אַהֲרֹן הוּא אֲשֶׁר דִּבֶּר יי לֵאמֹר בִּקְרֹבַי אֶקָּדֵשׁ וְעַל פְּנֵי כָל הָעָם אֶכָּבֵד וַיִּדֹּם אַהֲרֹן וְהֵיכָן דִּבֵּר וְנֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבֹדִי כַּיּוֹצֵא בַדָּבָר אַתָּה אוֹמֵר פַּחְדְּכֶם וּמוֹרַאֲכֶם יִתֵּן יי אֱלֹהֵיכֶם עַל פְּנֵי כָל הָאָרֶץ אֲשֶׁר תִּדְרְכוּ בָהּ כַּאֲשֶׁר דִּבֶּר וְהֵיכָן דִּבֵּר אֶת אֵימָתִי אֲשַׁלַּח לְפָנֶיךָ וְהַמֹּתִי אֶת כָּל הָעָם אֲשֶׁר תָּבֹא בָּהֶם וְנָתַתִּי אֶת כָּל אֹיְבֶיךָ אֵלֶיךָ עֹרֶף כַּיּוֹצֵא בַדָּבָר אַתָּה אוֹמֵר כִּי יַרְחִיב יי אֱלֹהֶיךָ אֶת גְּבֻלְךָ כַּאֲשֶׁר דִּבֶּר לָךְ וְאָמַרְתָּ אֹכְלָה בָשָׂר כִּי תְאַוֶּה נַפְשְׁךָ לֶאֱכֹל בָּשָׂר בְּכָל אַוַּת נַפְשְׁךָ תֹּאכַל בָּשָׂר וְהֵיכָן דִּבֵּר כִּי אוֹרִישׁ גּוֹיִם מִפָּנֶיךָ וְהִרְחַבְתִּי אֶת גְּבֻלֶךָ וְאוֹמֵר וְשַׁתִּי אֶת גְּבֻלְךָ מִיַּם סוּף וְעַד יָם פְּלִשְׁתִּים וּמִמִּדְבָּר עַד הַנָּהָר כִּי אֶתֵּן בְּיֶדְכֶם אֵת יֹשְׁבֵי הָאָרֶץ וְגֵרַשְׁתָּמוֹ מִפָּנֶיךָ כַּיּוֹצֵא בַדָּבָר אַתָּה אוֹמֵר כִּי יי אֱלֹהֶיךָ בֵּרַכְךָ כַּאֲשֶׁר דִּבֶּר לָךְ וְהֵיכָן דִּבֵּר בָּרוּךְ תִּהְיֶה מִכָּל הָעַמִּים כַּיּוֹצֵא בַדָּבָר אַתָּה אוֹמֵר וַיי הֶאֱמִירְךָ הַיּוֹם לִהְיוֹת לוֹ לְעַם סְגֻלָּה וְהֵיכָן דִּבֵּר וִהְיִיתֶם לִי סְגֻלָּה כַּיּוֹצֵא בַדָּבָר אַתָּה אוֹמֵר וּלְתִתְּךָ עֶלְיוֹן עַל כָּל הַגּוֹיִם אֲשֶׁר עָשָׂה לִתְהִלָּה וּלְשֵׁם וּלְתִפְאָרֶת וְלִהְיֹתְךָ עַם קָדֹשׁ לַיי אֱלֹהֶיךָ כַּאֲשֶׁר דִּבֵּר וְהֵיכָן דִּבֵּר וּנְתָנְךָ יי לְרֹאשׁ וְלֹא לְזָנָב וְלִהְיֹתְךָ עַם קָדֹשׁ לַיי אֱלֹהֶיךָ כַּאֲשֶׁר דִּבֵּר וְהֵיכָן דִּבֵּר וִהְיִיתֶם לִי קְדֹשִׁים כִּי קָדוֹשׁ אֲנִי יי וָאַבְדִּל אֶתְכֶם מִן הָעַמִּים לִהְיוֹת לִי כַּיּוֹצֵא בַדָּבָר אַתָּה אוֹמֵר כֹּה אָמַר יי אֱלֹהֵי יִשְׂרָאֵל שִׂימוּ אִישׁ חַרְבּוֹ עַל יְרֵכוֹ וְהֵיכָן דִּבֵּר זֹבֵחַ לָאֱלֹהִים יָחֳרָם כַּיּוֹצֵא בַדָּבָר אַתָּה אוֹמֵר שִׁמְעוּ שָׁמַיִם וְהַאֲזִינִי אֶרֶץ כִּי יי דִּבֵּר וְהֵיכָן דִּבֵּר הַאֲזִינוּ הַשָּׁמַיִם וַאֲדַבֵּרָה כַּיּוֹצֵא בַדָּבָר אַתָּה אוֹמֵר וְנִגְלָה כְּבוֹד יי וְרָאוּ כָל בָּשָׂר יַחְדָּו כִּי פִּי יי דִּבֵּר וְהֵיכָן דִּבֵּר רְאוּ עַתָּה כִּי אֲנִי אֲנִי הוּא כַּיּוֹצֵא בַדָּבָר אַתָּה אוֹמֵר אִם תֹּאבוּ וּשְׁמַעְתֶּם טוּב הָאָרֶץ תֹּאכֵלוּ וְאִם תְּמָאֲנוּ וּמְרִיתֶם חֶרֶב תְּאֻכְּלוּ כִּי פִּי יי דִּבֵּר וְהֵיכָן דִּבֵּר וְהֵבֵאתִי עֲלֵיכֶם חֶרֶב נֹקֶמֶת נְקַם בְּרִית וְנֶאֱסַפְתֶּם אֶל עָרֵיכֶם וְשִׁלַּחְתִּי דֶבֶר בְּתוֹכְכֶם וְנִתַּתֶּם בְּיַד אוֹיֵב כַּיּוֹצֵא בַדָּבָר אַתָּה אוֹמֵר בִּלַּע הַמָּוֶת לָנֶצַח וּמָחָה אֲדֹנָי יי דִּמְעָה מֵעַל כָּל פָּנִים וְחֶרְפַּת עַמּוֹ יָסִיר מֵעַל כָּל הָאָרֶץ כִּי יי דִּבֵּר וְהֵיכָן דִּבֵּר רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל כַּיּוֹצֵא בַדָּבָר אַתָּה אוֹמֵר אָז תִּתְעַנַּג עַל יי וְהִרְכַּבְתִּיךָ עַל בָּמֳתֵי אָרֶץ וְהַאֲכַלְתִּיךָ נַחֲלַת יַעֲקֹב אָבִיךָ כִּי פִּי יי דִּבֵּר וְהֵיכָן דִּבֵּר יַרְכִּבֵהוּ עַל בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר כַּיּוֹצֵא בַדָּבָר אַתָּה אוֹמֵר בָאָה וְנִהְיָתָה נְאֻם אֲדֹנָי יי הוּא הַיּוֹם אֲשֶׁר דִּבַּרְתִּי וְהֵיכָן דִּבֵּר אַשְׁכִּיר חִצַּי מִדָּם כַּיּוֹצֵא בַדָּבָר אַתָּה אוֹמֵר וְיָשְׁבוּ אִישׁ תַּחַת גַּפְנוֹ וְתַחַת תְּאֵנָתוֹ וְאֵין מַחֲרִיד כִּי פִי יי צְבָאוֹת דִּבֵּר וְהֵיכָן דִּבֵּר וְנָתַתִּי שָׁלוֹם בָּאָרֶץ כַּיּוֹצֵא בַדָּבָר אַתָּה אוֹמֵר וְהָיָה בֵית יַעֲקֹב אֵשׁ וּבֵית יוֹסֵף לֶהָבָה וּבֵית עֵשָׂו לְקַשׁ וְדָלְקוּ בָהֶם וַאֲכָלוּם וְלֹא יִהְיֶה שָׂרִיד לְבֵית עֵשָׂו כִּי יי דִּבֵּר וְהֵיכָן דִּבֵּר וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר כַּיּוֹצֵא בַדָּבָר אַתָּה אוֹמֵר וַיי פָּקַד אֶת שָׂרָה כַּאֲשֶׁר אָמָר וַיַּעַשׂ יי לְשָׂרָה כַּאֲשֶׁר דִּבֵּר וְהֵיכָן דִּבֵּר וַיֹּאמֶר אֱלֹהִים אֲבָל שָׂרָה אִשְׁתְּךָ יֹלֶדֶת לְךָ בֵּן וְקָרָאתָ אֶת שְׁמוֹ יִצְחָק וַהֲקִמֹתִי אֶת בְּרִיתִי אִתּוֹ לִבְרִית עוֹלָם לְזַרְעוֹ אַחֲרָיו כַּיּוֹצֵא בַדָּבָר אַתָּה אוֹמֵר וַיי פָּקַד אֶת שָׂרָה כַּאֲשֶׁר אָמָר וַיַּעַשׂ יי לְשָׂרָה כַּאֲשֶׁר דִּבֵּר וְהֵיכָן דִּבֵּר בַּיּוֹם הַהוּא כָּרַת יי אֶת אַבְרָם בְּרִית לֵאמֹר לְזַרְעֲךָ נָתַתִּי אֶת הָאָרֶץ הַזֹּאת מִנְּהַר מִצְרַיִם עַד הַנָּהָר הַגָּדֹל נְהַר פְּרָת כַּיּוֹצֵא בַדָּבָר אַתָּה אוֹמֵר וּמָכַרְתִּי אֶת בְּנֵיכֶם וְאֶת בְּנוֹתֵיכֶם בְּיַד בְּנֵי יְהוּדָה וּמְכָרוּם לִשְׁבָאיִם אֶל גּוֹי רָחוֹק כִּי יי דִּבֵּר וְהֵיכָן דִּבֵּר וַיֹּאמֶר אָרוּר כְּנָעַן עֶבֶד עֲבָדִים יִהְיֶה לְאֶחָיו כַּיּוֹצֵא בַדָּבָר אַתָּה אוֹמֵר רַק לֹא יַרְבֶּה לּוֹ סוּסִים וְלֹא יָשִׁיב אֶת הָעָם מִצְרַיְמָה לְמַעַן הַרְבּוֹת סוּס וַיי אָמַר לָכֶם לֹא תֹסִפוּן לָשׁוּב בַּדֶּרֶךְ הַזֶּה עוֹד וְהֵיכָן אָמַר וַיֹּאמֶר מֹשֶׁה אֶל הָעָם אַל תִּירָאוּ הִתְיַצְּבוּ וּרְאוּ אֶת יְשׁוּעַת יי אֲשֶׁר יַעֲשֶׂה לָכֶם הַיּוֹם כִּי אֲשֶׁר רְאִיתֶם אֶת מִצְרַיִם הַיּוֹם לֹא תֹסִפוּ לִרְאֹתָם עוֹד עַד עוֹלָם כַּיּוֹצֵא בַדָּבָר אַתָּה אוֹמֵר זְאֵב וְטָלֶה יִרְעוּ כְאֶחָד וְאַרְיֵה כַּבָּקָר יֹאכַל תֶּבֶן וְנָחָשׁ עָפָר לַחְמוֹ לֹא יָרֵעוּ וְלֹא יַשְׁחִיתוּ בְּכָל הַר קָדְשִׁי אָמַר יי וְהֵיכָן אָמַר וְהִשְׁבַּתִּי חַיָּה רָעָה מִן הָאָרֶץ כַּיּוֹצֵא בַדָּבָר אַתָּה אוֹמֵר מִן הַגּוֹיִם אֲשֶׁר אָמַר יי וְהֵיכָן אָמַר וְלֹא תִתְחַתֵּן בָּם כַּיּוֹצֵא בַדָּבָר אַתָּה אוֹמֵר אָז אָמַר שְׁלֹמֹה יי אָמַר לִשְׁכֹּן בָּעֲרָפֶל וְהֵיכָן אָמַר כִּי בֶּעָנָן אֵרָאֶה עַל הַכַּפֹּרֶת כַּיּוֹצֵא בַדָּבָר אַתָּה אוֹמֵר וְהָיוּ לִי אָמַר יי צְבָאוֹת לַיּוֹם אֲשֶׁר אֲנִי עֹשֶׂה סְגֻלָּה וְהֵיכָן אָמַר וִהְיִיתֶם לִי סְגֻלָּה כַּיּוֹצֵא בַדָּבָר אַתָּה אוֹמֵר וְהָיָה כֹּל אֲשֶׁר יִקְרָא בְּשֵׁם יי יִמָּלֵט כִּי בְּהַר צִיּוֹן וּבִירוּשָׁלִַם תִּהְיֶה פְלֵיטָה כַּאֲשֶׁר אָמַר יי וּבַשְּׂרִידִים אֲשֶׁר יי קֹרֵא וְהֵיכָן אָמַר וְרָאוּ כָּל עַמֵּי הָאָרֶץ כִּי שֵׁם יי נִקְרָא עָלֶיךָ וְיָרְאוּ מִמֶּךָּ כַּיּוֹצֵא בוֹ וְגַם מֵהֶם אֶקַּח לַכֹּהֲנִים לַלְוִיִּם אָמַר יי וְהֵיכָן אָמַר הַנִּסְתָּרֹת לַיי אֱלֹהֵינוּ וְהַנִּגְלֹת לָנוּ וּלְבָנֵינוּ עַד עוֹלָם לַעֲשׂוֹת אֶת כָּל דִּבְרֵי הַתּוֹרָה הַזֹּאת אַף כָּאן אַתָּה אוֹמֵר וְהָיָה כִּי תָבֹאוּ אֶל הָאָרֶץ אֲשֶׁר יִתֵּן יי לָכֶם כַּאֲשֶׁר דִּבֵּר וּשְׁמַרְתֶּם אֶת הָעֲבֹדָה הַזֹּאת תָּלָה הַכָּתוּב לָעֲבוֹדָה הַזֹּאת מִבִּיאָתָן לָאָרֶץ וּלְהַלָּן וְהָיָה כִּי יֹאמְרוּ אֲלֵיכֶם בְּנֵיכֶם בְּשׂוֹרָה רָעָה נִתְבַּשְּׂרוּ יִשְׂרָאֵל בְּאוֹתָהּ שָׁעָה שֶׁסּוֹף הַתּוֹרָה עֲתִידָה לְהִשְׁתַּכֵּחַ וְיֵשׁ אוֹמְרִים בְּשׂוֹרָה טוֹבָה נִתְבַּשְּׂרוּ יִשְׂרָאֵל בְּאוֹתָהּ שָׁעָה שֶׁהֵן עֲתִידִים לִרְאוֹת בָּנִים וּבְנֵי בָּנִים לָהֶם שֶׁנֶּאֱמַר וַאֲמַרְתֶּם זֶבַח פֶּסַח הוּא לַיי אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם בְּנָגְפּוֹ אֶת מִצְרַיִם וְאֶת בָּתֵּינוּ הִצִּיל וַיִּקֹּד הָעָם וַיִּשְׁתַּחֲווּ לָמָּה הִשְׁתַּחֲווּ מִשּׁוּם שֶׁנֶּאֱמַר וַחֲמֻשִׁים עָלוּ בְנֵי יִשְׂרָאֵל אֶחָד מֵחֲמִשָּׁה וְיֵשׁ אוֹמְרִים אֶחָד מֵחֲמִשִּׁים וְיֵשׁ אוֹמְרִים אֶחָד מֵחָמֵשׁ מֵאוֹת עָלוּ רַבִּי נְהוֹרַי אוֹמֵר הָעֲבוֹדָה וְלֹא אֶחָד מֵחָמֵשׁ מֵאוֹת עָלוּ שֶׁנֶּאֱמַר רְבָבָה כְּצֶמַח הַשָּׂדֶה נְתַתִּיךְ וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים שָׁדַיִם נָכֹנוּ וּשְׂעָרֵךְ צִמֵּחַ וְאַתְּ עֵרֹם וְעֶרְיָה וּכְתִיב וּבְנֵי יִשְׂרָאֵל פָּרוּ וַיִּשְׁרְצוּ שֶׁהָיְתָה אִשָּׁה אַחַת יוֹלֶדֶת שִׁשָּׁה בָּנִים בְּכֶרֶס אֶחָד וְאַתָּה אוֹמֵר אֶחָד מֵחָמֵשׁ מֵאוֹת עָלוּ וְאֵימָתַי מֵתוּ בִּשְׁלֹשֶׁת יְמֵי אֲפֵלָה שֶׁנֶּאֱמַר לֹא רָאוּ אִישׁ אֶת אָחִיו שֶׁהָיוּ קוֹבְרִין מֵתֵיהֶן וְהוֹדוּ וְשִׁבְּחוּ שֶׁלֹּא רָאוּ אוֹיְבִים וְשָׂמְחוּ בְמַפָּלָתָם וַאֲמַרְתֶּם זֶבַח פֶּסַח הוּא לַיי רַבִּי יוֹסֵה הַגָּלִילִי אוֹמֵר רְאוּיִין הָיוּ שׂוֹנְאֵיהֶם שֶׁלְּיִשְׂרָאֵל כְּלָיָה בְּמִצְרַיִם עַד שֶׁגָּמַר הָאַחֲרוֹן שֶׁבָּהֶם אֶת פִּסְחוֹ שֶׁנֶּאֱמַר וַאֲמַרְתֶּם זֶבַח פֶּסַח הוּא לַיי אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם בְּנָגְפּוֹ אֶת מִצְרַיִם וְאֶת בָּתֵּינוּ הִצִּיל וַיִּקֹּד הָעָם וַיִּשְׁתַּחֲווּ לְלַמְּדָךְ שֶׁכָּל מִי שֶׁרוֹאֶה וְשׁוֹמֵעַ הַנִּסִּים הָאֵלּוּ שֶׁעָשָׂה הַקֹּדֶשׁ בָּרוּךְ הוּא לְיִשְׂרָאֵל בְּמִצְרַיִם צָרִיךְ לְשַׁבֵּחַ וְכֵן הוּא אוֹמֵר וַיְסַפֵּר מֹשֶׁה לְחֹתְנוֹ אֵת כָּל אֲשֶׁר עָשָׂה יי לְפַרְעֹה וּלְמִצְרַיִם עַל אוֹדֹת יִשְׂרָאֵל אֵת כָּל הַתְּלָאָה אֲשֶׁר מְצָאָתַם בַּדֶּרֶךְ וַיַּצִּלֵם יי וַיִּחַדְּ יִתְרוֹ עַל כָּל הַטּוֹבָה אֲשֶׁר עָשָׂה יי לְיִשְׂרָאֵל אֲשֶׁר הִצִּילוֹ מִיַּד מִצְרָיִם וַיֹּאמֶר יִתְרוֹ בָּרוּךְ יי אֲשֶׁר הִצִּיל אֶתְכֶם מִיַּד מִצְרַיִם וּמִיַּד פַּרְעֹה אֲשֶׁר הִצִּיל אֶת הָעָם מִתַּחַת יַד מִצְרָיִם וַיֵּלְכוּ וַיַּעֲשׂוּ בְּנֵי יִשְׂרָאֵל לִתֵּן שָׁכָר לַהֲלִיכָה וְשָׁכָר לָעֲשִׂיָּה וַיַּעֲשׂוּ וְכִי כְּבַר עָשׂוּ אֶלָּא מִשֶּׁקִּבְּלוּ עֲלֵיהֶם לַעֲשׁוֹת מַעְלָה עֲלֵיהֶם כְּאִלּוּ עָשׂוּ כַּאֲשֶׁר צִוָּה יי אֶת מֹשֶׁה וְאַהֲרֹן כֵּן עָשׂוּ לְהוֹדִיעָךְ שְׁבָחָן שֶׁלְּיִשְׂרָאֵל שֶׁכַּשֵּׁם שֶׁאָמְרוּ לָהֶם מֹשֶׁה וְאַהֲרֹן כֵּן עָשׂוּ דָּבָר אַחֵר מַה תִּלְמֹד לוֹמַר כֵּן עָשׂוּ אֶלָּא אַף מֹשֶׁה וְאַהֲרֹן עָשׂוּ כֵן וַיְהִי בַּחֲצִי הַלַּיְלָה לָמָּה נֶאֱמַר לְפִי שֶׁנֶּאֱמַר וַיֹּאמֶר מֹשֶׁה כֹּה אָמַר יי כַּחֲצֹת הַלַּיְלָה אֲנִי יוֹצֵא בְּתוֹךְ מִצְרָיִם שֶׁאֵי אֶפְשָׁר לְבָשָׂר וָדָם לַעֲמֹד עַל חֶצְיוֹ שֶׁלַּלַּיְלָה אֲבָל כָּאן יוֹצְרוֹ חִלְּקוֹ רַבִּי יְהוּדָה בֶּן בְּתֵירָה אוֹמֵר הַיּוֹדֵעַ שְׁעוֹתָיו וְעוֹנוֹתָיו הוּא חִלְּקוֹ רַבִּי אֱלִיעֶזֶר אוֹמֵר נֶאֱמַר כָּאן לַיְלָה וְנֶאֱמַר לְהַלָּן לַיְלָה מַה לְּהַלָּן עַד חֲצוֹת אַף כָּאן עַד חֲצוֹת וַיי הִכָּה כָל בְּכוֹר שׁוֹמְעֵנִי עַל יְדֵי מַלְאָךְ אוֹ עַל יְדֵי שָׁלִיחַ תִּלְמֹד לוֹמַר וְהִכֵּיתִי כָל בְּכוֹר לֹא עַל יְדֵי מַלְאָךְ וְלֹא עַל יְדֵי שָׁלִיחַ וַיי הִכָּה כָל בְּכוֹר בְּאֶרֶץ מִצְרַיִם אֲפִלּוּ מִמְּקוֹמוֹת אֲחֵרִים וּבְכוֹרֵי מִצְרָיִם שֶׁהֵן בִּמְקוֹמוֹת אֲחֵרִים מְנַיִן תִּלְמֹד לוֹמַר לְמַכֵּה מִצְרַיִם בִּבְכוֹרֵיהֶם בְּכוֹרֵי חַם כּוּשׁ וּפוּט וְלוּד מְנַיִן תִּלְמֹד לוֹמַר וַיַּךְ כָּל בְּכוֹר בְּמִצְרָיִם רֵאשִׁית אוֹנִים בְּאָהֳלֵי חָם מִבְּכֹר פַּרְעֹה הַיֹּשֵׁב עַל כִּסְאוֹ בָּא הַכָּתוּב לְלַמְּדָךְ עַל פַּרְעֹה שֶׁהוּא בְּכוֹר אַתָּה אוֹמֵר לְלַמְּדָךְ עַל פַּרְעֹה שֶׁהוּא בְּכוֹר אוֹ לֹא בָא אֶלָּא לְלַמֵּד עַל בְּנוֹ שֶׁהוּא בְּכוֹר כְּשֶׁהוּא אוֹמֵר הַיֹּשֵׁב עַל כִּסְאוֹ הֲרֵי בְּנוֹ אָמוּר הָא מַה תִּלְמֹד לוֹמַר מִבְּכֹר פַּרְעֹה בָּא הַכָּתוּב לְלַמְּדָךְ עַל פַּרְעֹה שֶׁהוּא בְּכוֹר וְהוּא נִשְׁתַּיַּר מִכָּל הַבְּכוֹרוֹת וְעָלָיו הַכָּתוּב אוֹמֵר וְאוּלָם בַּעֲבוּר זֹאת הֶעֱמַדְתִּיךָ בַּעַל צָפוֹן נִשְׁתַּיַּר מִכָּל הַיִּרְאוֹת בִּשְׁבִיל לְפַתּוֹת לִבָּן שֶׁלְּמִצְרָיִם עָלָיו הוּא אוֹמֵר מַשְׂגִּיא לַגּוֹיִם וַיְאַבְּדֵם עַד בְּכוֹר הַשְּׁבִי וְכִי שְׁבוּיִין מַה חָטְאוּ אֶלָּא שֶׁלֹּא יְהוּ הַשְּׁבוּיִין אוֹמְרִים יִרְאָתֵנוּ הֵבִיאָה עֲלֵיהֶם אֶת הַפֻּרְעָנוּת קָשָׁה יִרְאָתֵנוּ שֶׁעָמְדָה עַל עַצְמָהּ קָשָׁה יִרְאָתֵנוּ שֶׁלֹּא שָׁלְטָה בָנוּ הַפֻּרְעָנוּת דָּבָר אַחֵר לְלַמְּדָךְ שֶׁכָּל גְּזֵרוֹת שֶׁהָיָה פַּרְעֹה גּוֹזֵר עַל יִשְׂרָאֵל הָיוּ הַשְּׁבוּיִין שְׂמֵחִין בָּהֶם שֶׁנֶּאֱמַר שָׂמֵחַ לְאֵיד לֹא יִנָּקֶה וּכְתִיב בִּנְפֹל אוֹיִבְךָ אַל תִּשְׂמָח וּכְתִיב בֶּן אָדָם יַעַן אֲשֶׁר אָמְרָה צֹּר עַל יְרוּשָׁלִַם הֶאָח נִשְׁבְּרָה דַּלְתוֹת הָעַמִּים נָסֵבָּה אֵלָי אִמָּלְאָה הָחֳרָבָה וּכְתִיב לָכֵן כֹּה אָמַר אֲדֹנָי יי הִנְנִי עָלַיִךְ צֹר וְהַעֲלֵיתִי עָלַיִךְ גּוֹיִם רַבִּים כְּהַעֲלוֹת הַיָּם לְגַלָּיו וְלֹא שְׁבוּיִים בִּלְבַד אֶלָּא אֲפִלּוּ עֲבָדִים וּשְׁפָחוֹת שֶׁנֶּאֱמַר עַד בְּכוֹר הַשִּׁפְחָה אֲשֶׁר אַחַר הָרֵחָיִם וְכֹל בְּכוֹר בְּהֵמָה וְכִי בְּהֵמָה מַה חָטָאת אֶלָּא שֶׁלֹּא יֹאמְרוּ הַמִּצְרִים יִרְאָתֵנוּ הֵבִיאָה עָלֵינוּ אֶת הַפֻּרְעָנוּת קָשָׁה יִרְאָתֵנוּ שֶׁהֵבִיאָה עָלֵינוּ אֶת הַפֻּרְעָנוּת קָשָׁה יִרְאָתֵנוּ שֶׁעָמְדָה לְעַצְמָהּ קָשָׁה יִרְאָתֵנוּ שֶׁלֹּא שָׁלְטָה בּהּ פֻּרְעָנוּת וַיָּקָם פַּרְעֹה שׁוֹמֵעַ אֲנִי בְּשָׁלוֹשׁ שָׁעוֹת שֶׁכֵּן דֶּרֶךְ מְלָכִים לַעֲמֹד בְּשָׁלוֹשׁ שָׁעוֹת תִּלְמֹד לוֹמַר לַיְלָה אִי לַיְלָה שׁוֹמֵעַ אֲנִי עַל יְדֵי שָׁרִים וְשָׁרוֹת תִּלְמֹד לוֹמַר הוּא הוּא וְכָל עֲבָדָיו וְכָל מִצְרַיִם מַגִּיד שֶׁפַּרְעֹה מְחַזֵּר עַל כָּל בָּתֵּי עֲבָדָיו וְעַל כָּל בָּתֵּי מִצְרָיִם וּמַעֲמִידָן אֶחָד אֶחָד מִמְּקוֹמוֹ וַתְּהִי צְעָקָה גְדֹלָה כָּעִנְיָן שֶׁנֶּאֱמַר וְהָיְתָה צְעָקָה גְדֹלָה בְּכָל אֶרֶץ מִצְרָיִם אֲשֶׁר כָּמֹהוּ לֹא נִהְיָתָה וְכָמֹהוּ לֹא תֹסִף כִּי אֵין בַּיִת אֲשֶׁר אֵין שָׁם מֵת רַבִּי נָתָן אוֹמֵר וְכִי לֹא הָיוּ שָׁם בָּתִּים אֲשֶׁר אֵין שָׁם בְּכוֹרוֹת אֶלָּא כֵּיוָן שֶׁהָיָה הַבְּכוֹר מֵת לְאֶחָד מֵהֶן הָיוּ עוֹשִׂין לוֹ אִיקוֹנִין וּמַעֲמִידָהּ בְּבֵיתוֹ וְאוֹתוֹ הַלַּיְלָה נִשְׁחֶקֶת וְנִדֶּקֶת וְנִזֶּרֶת וְהָיָה אוֹתוֹ הַיּוֹם קָשֶׁה לָהֶן כְּיוֹם הַקְּבוּרָה וְלֹא עוֹד אֶלָּא שֶׁהָיוּ הַמִּצְרִים מְקֻבָּרִים בְּבָתֵּיהֶם וְהָיוּ הַכְּלָבִים נִכְנָסִין דֶּרֶךְ הַכּוּכִין וּמְחַטְּטִין וּמוֹצִיאִין אֶת הַבְּכוֹרוֹת מִתּוֹךְ כּוּכֵיהֶן וּמְתַעְתְּעִין בָּהֶם וְהָיָה אוֹתוֹ הַיּוֹם קָשֶׁה לָהֶם כְּיוֹם הַקְּבוּרָה וַיִּקְרָא לְמֹשֶׁה וּלְאַהֲרֹן מַגִּיד שֶׁהָיָה פַּרְעֹה מְחַזֵּר וְשׁוֹאֵל בְּכָל אֶרֶץ מִצְרָיִם הֵיכָן מֹשֶׁה שָׁרוּי הֵיכָן אַהֲרֹן שָׁרוּי וַיֹּאמֶר קוּמוּ צְּאוּ מִתּוֹךְ עַמִּי אָמַר לוֹ מֹשֶׁה מֻזְהָרִין אָנוּ שֶׁלֹּא לָצֵאת אֶלָּא בְּפַרְהֶסְיָא שֶׁנֶּאֱמַר וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר דָּבָר אַחֵר וַיִּקְרָא לְמֹשֶׁה וּלְאַהֲרֹן לָמָּה נֶאֱמַר לְפִי שֶׁהוּא אוֹמֵר וַיֹּאמֶר לוֹ פַרְעֹה לֵךְ מֵעָלָי הִשָּׁמֶר לְךָ אַל תֹּסֶף רְאוֹת פָּנַי כִּי בְּיוֹם רְאֹתְךָ פָנַי תָּמוּת וַיֹּאמֶר מֹשֶׁה כֵּן דִּבַּרְתָּ יָפֶה דִּבַּרְתָּ וּבִזְמַנּוֹ דִּבַּרְתָּ לֹא אֹסִף עוֹד רְאוֹת פָּנֶיךָ אֶלָּא וְיָרְדוּ כָל עֲבָדֶיךָ אֵלֶּה אֵלַי שֶׁאֵין תִּלְמֹד לוֹמַר אֵלֶּה אֶלָּא שֶׁסּוֹפָךְ עָתִיד לִהְיוֹת בְּרֹאשָׁם וְלֵירֵד בָּרִאשׁוֹנָה אֶלָּא מְלַמֵּד שֶׁמֹּשֶׁה חָלַק כָּבוֹד לַמַּלְכוּת וְכֵן הַקֹּדֶשׁ בָּרוּךְ הוּא אָמַר לוֹ חֲלֹק כָּבוֹד לַמַּלְכוּת שֶׁנֶּאֱמַר וַיְדַבֵּר יי אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל וְאֶל פַּרְעֹה צִוָּם לַחֲלֹק כָּבוֹד לַמַּלְכוּת וְכֵן מָצִינוּ בְּיוֹסֵף שֶׁחָלַק כָּבוֹד לַמַּלְכוּת שֶׁנֶּאֱמַר בִּלְעָדָי אֱלֹהִים יַעֲנֶה אֶת שְׁלוֹם פַּרְעֹה וְכֵן יַעֲקֹב חָלַק כָּבוֹד לַמַּלְכוּת שֶׁנֶּאֱמַר וַיִּתְחַזֵּק יִשְׂרָאֵל וַיֵּשֶׁב עַל הַמִּטָּה וְכֵן אֵלִיָּהוּ חָלַק כָּבוֹד לַמַּלְכוּת שֶׁנֶּאֱמַר וְיַד יי הָיְתָה אֶל אֵלִיָּהוּ וַיְשַׁנֵּס מָתְנָיו וַיָּרָץ לִפְנֵי אַחְאָב וְכֵן חֲנַנְיָה מִישָׁאֵל וַעֲזַרְיָה חָלְקוּ כָבוֹד לַמַּלְכוּת שֶׁנֶּאֱמַר בֵּאדַיִן קְרֵב נְבוּכַדְנֶצַּר לִתְרַע אַתּוּן נוּרָא יָקִדְתָּא עָנֵה וְאָמַר שַׁדְרַךְ מֵישַׁךְ וַעֲבֵד נְגוֹ עַבְדוֹהִי דִּי אֱלָהָא עִלָּאָה פֻּקוּ וֶאֱתוֹ וְכֵן דָּנִיֵּאל חָלַק כָּבוֹד לַמַּלְכוּת שֶׁנֶּאֱמַר וּכְמִקְרְבֵהּ לְגֻבָּא לְדָנִיֵּאל בְּקָל עֲצִיב זְעִק עָנֵה מַלְכָּא וְאָמַר לְדָנִיֵּאל דָּנִיֵּאל עֲבֵד אֱלָהָא חַיָּא אֱלָהָךְ דִּי אַנְתְּ פָּלַח לֵהּ בִּתְדִירָא הַיְכִל לְשֵׁיזָבוּתָךְ מִן אַרְיָוָתָא וַיֹּאמֶר קוּמוּ צְּאוּ אֲנִי אָמַרְתִּי מִי וָמִי הַהֹלְכִים וְאַתֶּם אֲמַרְתֶּם בִּנְעָרֵינוּ וּבִזְקֵנֵינוּ נֵלֵךְ קוּמוּ צְּאוּ מִתּוֹךְ עַמִּי אֲנִי אָמַרְתִּי רַק צֹאנְכֶם וּבְקַרְכֶם יֻצָּג וְאַתֶּם אֲמַרְתֶּם וְגַם מִקְנֵנוּ יֵלֵךְ עִמָּנוּ גַּם צֹאנְכֶם גַּם בְּקַרְכֶם קְחוּ אַתֶּם אֲמַרְתֶּם גַּם אַתָּה תִּתֵּן בְּיָדֵנוּ זְבָחִים וְעֹלֹת גַּם צֹאנְכֶם גַּם בְּקַרְכֶם קְחוּ כַּאֲשֶׁר דִּבַּרְתֶּם וָלֵכוּ וּבֵרַכְתֶּם גַּם אֹתִי הִתְפַּלְּלוּ עָלַי כְּדֵי שֶּתִּכְלֶה מִמֶּנִּי הַפֻּרְעָנוּת וַתֶּחֱזַק מִצְרַיִם עַל הָעָם מַגִּיד שֶׁהָיוּ טוֹרְדִין אוֹתָם לָצֵאת בִּבְהָלָה כִּי אָמְרוּ כֻּלָּנוּ מֵתִים אָמְרוּ לֹא כִגְזֵרַת מֹשֶׁה מֹשֶׁה אָמַר וּמֵת כָּל בְּכוֹר בְּאֶרֶץ מִצְרַיִם וְהָיוּ סְבוּרִין שֶׁכָּל מִי שֶׁיֵּשׁ לוֹ אַרְבָּעָה אוֹ חֲמִשָּׁה בָנִים אֵין מֵת אֶלָּא הַבְּכוֹר שֶׁבָּהֶם וְהֵם לֹא הָיוּ יוֹדְעִין שֶׁנְּשׁוֹתֵיהֶן חֲשׁוּדוֹת בָּעֲרָיוֹת וְכֻלָּן בְּכוֹרִים מֵרַוָּקִים אֲחֵרִים הֵן עָשׂוּ בַּסֵּתֶר וְהַקֹּדֶשׁ בָּרוּךְ הוּא פִּרְסֵם אוֹתָם וַהֲרֵי דְבָרִים קַל וָחֹמֶר וּמָה אִם מִדַּת פֻּרְעָנוּת מוּעֶטֶת הָעוֹשֶׂה בַסֵּתֶר הַקֹּדֶשׁ בָּרוּךְ הוּא מְפַרְסְמוֹ מִדָּה טוֹבָה מְרֻבָּה עַל אַחַת כַּמָּה וְכַמָּה וַיִּשָּׂא הָעָם אֶת בְּצֵקוֹ טֶרֶם יֶחְמָץ מַגִּיד שֶׁלָּשׁוּ אֶת הָעִסָּה וְלֹא הִסְפִּיקוּ לְחַמְּצָהּ עַד שֶׁנִּגְאֲלוּ וְכֵן אַתָּה מוֹצֵא לֶעָתִיד לָבֹא דִכְתִיב כֻּלָּם מְנָאֲפִים כְּמוֹ תַנּוּר בֹּעֵרָה מֵאֹפֶה יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ יוֹם מַלְכֵּנוּ הֶחֱלוּ שָׂרִים חֲמַת מִיָּיִן מָשַׁךְ יָדוֹ אֶת לֹצְצִים מִשְׁאֲרֹתָם אֵלּוּ שִׁיּוּרֵי מַצָּה וּמָרוֹר אַתָּה אוֹמֵר כֵּן אוֹ אֵינוֹ אֶלָּא שִׁירֵי פְסָחִים כְּשֶׁהוּא אוֹמֵר וְלֹא תוֹתִירוּ מִמֶּנּוּ עַד בֹּקֶר הֲרֵי שִׁירֵי פְסָחִים אָמוּר וּמָה אֲנִי מְקַיֵּם מִשְׁאֲרֹתָם צְרֻרֹת בְּשִׂמְלֹתָם אֵלּוּ שִׁיּוּרֵי מַצָּה וּמָרוֹר צְרֻרֹת בְּשִׂמְלֹתָם עַל שִׁכְמָם רַבִּי נָתָן אוֹמֵר וְכִי לֹא הָיְתָה שָׁם בְּהֵמָה וַהֲרֵי כְּבַר נֶאֱמַר וְגַם עֵרֶב רַב עָלָה אִתָּם וְצֹאן וּבָקָר וּמַה תִּלְמֹד לוֹמַר עַל שִׁכְמָם אֶלָּא שֶׁהָיוּ יִשְׂרָאֵל מְחַבְּבִין אֶת הַמִּצְווֹת וּבְנֵי יִשְׂרָאֵל עָשׂוּ כִּדְבַר מֹשֶׁה וְכִי מָה אָמַר לָהֶם מֹשֶׁה בְּמִצְרַיִם הֲרֵי הוּא אוֹמֵר דַּבֶּר נָא בְּאָזְנֵי הָעָם וְיִשְׁאֲלוּ אִישׁ מֵאֵת רֵעֵהוּ וְאִשָּׁה מֵאֵת רְעוּתָהּ כְּלֵי כֶסֶף וּכְלֵי זָהָב וְכֵן עָשׂוּ בְּנֵי יִשְׂרָאֵל וַיִּשְׁאֲלוּ מִמִּצְרַיִם כְּלֵי כֶסֶף וּכְלֵי זָהָב וּשְׂמָלֹת שֶׁאֵין תִּלְמֹד לוֹמַר וּשְׂמָלֹת אֶלָּא הַכְּסוּת הָיְתָה חֲבִיבָה עֲלֵיהֶם יוֹתֵר מִכֶּסֶף וְזָהָב וַיי נָתַן אֶת חֵן הָעָם בְּעֵינֵי מִצְרַיִם וַיַּשְׁאִלוּם וַיְנַצְּלוּ אֶת מִצְרָיִם וַיַּשְׁאִלוּם כְּמַשְׁמָעוֹ לֹא הִסְפִּיק לוֹמַר הַשְׁאִילֵנִי עַד שֶׁהוּא מוֹצִיא וְנוֹתֵן לוֹ דִּבְרֵי רַבִּי יִשְׁמָעֵאל רַבִּי יוֹסֵה הַגָּלִילִי אוֹמֵר הֶאֱמִינוּ בָם מִשְּׁלֹשֶׁת יְמֵי הָאֲפֵלָה שֶׁהָיוּ אוֹמְרִים מָה אִם בְּשָׁעָה שֶׁהָיִינוּ בַאֲפֵלָה וְהֵם בְּאוֹרָה לֹא נֶחְשְׁדוּ וְעַכְשָׁו הֵן נֶחְשָׁדִין רַבִּי אֱלִיעֶזֶר בֶּן יַעֲקֹב אוֹמֵר רוּחַ הַקֹּדֶשׁ שָׁרְתָה עֲלֵיהֶם וְהָיָה אוֹמֵר לוֹ הַשְׁאִילֵנִי כַּלָּךְ הַמֻּנָּח בְּמָקוֹם פְּלוֹנִי וְהַלָּה מוֹצִיא וְנוֹתֵן לוֹ וְאֵין חֵן אֶלָּא רוּחַ הַקֹּדֶשׁ שֶׁנֶּאֱמַר וְשָׁפַכְתִּי עַל בֵּית דָּוִיד וְעַל יוֹשֵׁב יְרוּשָׁלִַם רוּחַ חֵן וְתַחֲנוּנִים רַבִּי נָתָן אוֹמֵר אֵין צָרִיךְ לוֹמַר וַיַּשְׁאִלוּם אֶלָּא מַה שֶּׁלֹּא שָׁאֲלוּ הָיוּ מַשְׁאִילִים אוֹתָם הָיָה אוֹמֵר לוֹ תֵּן לִי חֵפֶץ פְּלוֹנִי וְהָיָה אוֹמֵר לוֹ טֹל לָךְ וְאַחֵר כַּיּוֹצֵא בוֹ וַיְנַצְּלוּ אֶת מִצְרָיִם מְלַמֵּד שֶׁעֲבוֹדָה זָרָה שֶׁלָּהֵם נִתֶּכֶת וּבְטֵלָה וְחָזְרָה לַתְּחִלָּה וּמְנַיִן שֶׁבִּזַּת הַיָּם גְּדוֹלָה מִבִּזַּת מִצְרָיִם שֶׁנֶּאֱמַר וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים בַּעֲדִי זוֹ בִזַּת מִצְרָיִם עֲדָיִים זוֹ בִזַּת הַיָּם וְאוֹמֵר כַּנְפֵי יוֹנָה נֶחְפָּה בַכֶּסֶף זוֹ בִזַּת מִצְרָיִם וְאֶבְרוֹתֶיהָ בִּירַקְרַק חָרוּץ זוֹ בִזַּת הַיָּם תּוֹרֵי זָהָב נַעֲשֶׂה לָּךְ זוֹ בִזַּת הַיָּם עִם נְקֻדּוֹת הַכָּסֶף זוֹ בִזַּת מִצְרָיִם וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה מֵרַעְמְסֵס לְסֻכּוֹת מֵאָה וְשִׁשִּׁים מִיל מַהֲלַךְ אַרְבָּעִים פַּרְסָה הוֹלֵךְ קוֹלוֹ שֶׁלְּמֹשֶׁה מַהֲלַךְ אַרְבָּעִים יוֹם וְאַל תִּתְמַהּ שֶׁהֲרֵי כָּתוּב וַיֹּאמֶר יי אֶל מֹשֶׁה וְאֶל אַהֲרֹן קְחוּ לָכֶם מְלֹא חָפְנֵיכֶם פִּיחַ כִּבְשָׁן וּזְרָקוֹ מֹשֶׁה הַשָּׁמַיְמָה לְעֵינֵי פַרְעֹה וְהָיָה לְאָבָק עַל כָּל אֶרֶץ מִצְרָיִם וַהֲרֵי דְבָרִים קַל וָחֹמֶר וּמָה אִם אָבָק שֶׁאֵין דַּרְכּוֹ לְהַלֵּךְ הָלַךְ מַהֲלַךְ אַרְבָּעִים יוֹם קַל וָחֹמֶר לַקּוֹל שֶׁדַּרְכּוֹ לְהַלֵּךְ כְּהֶרֶף עַיִן נָסְעוּ בְנֵי יִשְׂרָאֵל מֵרַעְמְסֵס לְסֻכּוֹת לְקַיֵּם מַה שֶּׁנֶּאֱמַר אַתֶּם רְאִיתֶם אֲשֶׁר עָשִׂיתִי לְמִצְרָיִם וָאֶשָּׂא אֶתְכֶם עַל כַּנְפֵי נְשָׁרִים וָאָבִא אֶתְכֶם אֵלָי סֻכֹּתָה סֻכּוֹת מַמָּשׁ הָיוּ דִכְתִיב וְיַעֲקֹב נָסַע סֻכֹּתָה דִּבְרֵי רַבִּי אֱלִיעֶזֶר וַחֲכָמִים אוֹמְרִים אֵין סֻכּוֹת אֶלָּא מָקוֹם שֶׁנֶּאֱמַר וַיִּסְעוּ מִסֻּכֹּת וַיַּחֲנוּ בְאֵתָם מָה אֵתָם מָקוֹם אַף סֻכּוֹת מָקוֹם רַבִּי עֲקִיבָה אוֹמֵר אֵין סֻכּוֹת אֶלָּא עֲנָנֵי כָבוֹד שֶׁנֶּאֱמַר וּבָרָא יי עַל כָּל מְכוֹן הַר צִיּוֹן וְעַל מִקְרָאֶהָ עָנָן יוֹמָם וְעָשָׁן וְנֹגַהּ אֵשׁ לֶהָבָה לָיְלָה כִּי עַל כָּל כָּבוֹד חֻפָּה אֵין לִי אֶלָּא לְשֶׁעָבַר לֶעָתִיד לָבֹא מְנַיִן תִּלְמֹד לוֹמַר וְסֻכָּה תִּהְיֶה לְצֵל יוֹמָם מֵחֹרֶב וּלְמַחְסֶה וּלְמִסְתּוֹר מִזֶּרֶם וּמִמָּטָר וְאוֹמֵר וּפְדוּיֵי יי יְשֻׁבוּן וּבָאוּ צִיּוֹן בְּרִנָּה וְשִׂמְחַת עוֹלָם עַל רֹאשָׁם רַבִּי נְחֶמְיָה אוֹמֵר סֻכֹּתָה לְפִי שֶׁצָּרִיךְ לָמֵד מִתְּחִלָּתוֹ נוֹתֵן לוֹ הֵא בְסוֹפוֹ כְּשֵׁשׁ מֵאוֹת אֶלֶף רַגְלִי כּשִׁשִּׁים רִבּוֹא שֶׁנֶּאֱמַר הִנֵּה מִטָּתוֹ שֶׁלִּשְׁלֹמֹה שִׁשִּׁים גִּבֹּרִים סָבִיב לָהּ מִגִּבֹּרֵי יִשְׂרָאֵל הִנֵּה מִטָּתוֹ שֶׁלְּמִי שֶׁהַשָּׁלוֹם שֶׁלּוֹ שִׁשִּׁים רִבּוֹא גִּבּוֹרִים מִגִּבֹּרֵי יִשְׂרָאֵל כֻּלָּם אֲחֻזֵי חֶרֶב מְלֻמְּדֵי מִלְחָמָה אִישׁ חַרְבּוֹ עַל יְרֵכוֹ מִפַּחַד בַּלֵּילוֹת עַל כֵּן יֵאָמַר בְּסֵפֶר מִלְחֲמֹת יי וּכְתִיב יַעְלְזוּ חֲסִידִים בְּכָבוֹד יְרַנְּנוּ עַל מִשְׁכְּבוֹתָם רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם לַעֲשׂוֹת נְקָמָה בַּגּוֹיִם וְאוֹמֵר לֶאְסֹר מַלְכֵיהֶם בְּזִקִּים לַעֲשׂוֹת בָּהֶם מִשְׁפָּט כָּתוּב הָדָר הוּא לְכָל חֲסִידָיו לְבַד מִטָּף לְבַד מִנָּשִׁים וּקְטַנִּים רַבִּי יוֹנָתָן אוֹמֵר לְבַד מִטָּף לְבַד מִנָּשִׁים טַף וּזְקֵנִים וְגַם עֵרֶב רַב עָלָה אִתָּם וְצֹאן וּבָקָר מִקְנֶה כָּבֵד מְאֹד מֵאָה וְעֶשְׂרִים רִבּוֹא דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר מָאתַיִם וְאַרְבָּעִים רִבּוֹא רַבִּי נָתָן אוֹמֵר שְׁלֹשׁ מֵאוֹת וְשִׁשִּׁים רִבּוֹא וְצֹאן וּבָקָר מִקְנֶה כָּבֵד מְאֹד עֲלֵיהֶם אָמַר הַקֹּדֶשׁ בָּרוּךְ הוּא לְאַבְרָהָם וְאַחֲרֵי כֵן יֵצְאוּ בִּרְכֻשׁ גָּדוֹל עִם יְצִיאָתָן מִמִּצְרַיִם אֲנִי מְמַלְּאָן כֶּסֶף וְזָהָב וַיֹּאפוּ אֶת הַבָּצֵק מַגִּיד שֶׁלָּשׁוּ אֶת הָעִסָּה וְלֹא הִסְפִּיקוּ לְחַמְּצָהּ עַד שֶׁנִּגְאֲלוּ וְכֵן אַתָּה מוֹצֵא לֶעָתִיד לָבֹא מַהוּ אוֹמֵר יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ יוֹם מַלְכֵּנוּ הֶחֱלוּ שָׂרִים חֲמַת מִיָּיִן מָשַׁךְ יָדוֹ אֶת לֹצְצִים עֻגֹת אֵין עוּגוֹת אֶלָּא חֲרָרָה שֶׁנֶּאֱמַר וְעֻגַת שְׂעֹרִים תֹּאכְלֶנָּה וּכְתִיב עֲשִׂי לִי מִשָּׁם עֻגָה קְטַנָּה בָרִאשֹׁנָה נֵס גָּדוֹל נֶעֱשָׂה לָהֶם בַּחֲרָרָה זוֹ שֶׁאָכְלוּ מִמֶּנָּה שְׁלֹשִׁים יוֹם עַד שֶׁיָּרַד לָהֶם הַמָּן כִּי גֹרְשׁוּ מִמִּצְרַיִם שׁוֹמֵעַ אֲנִי מֵאֲלֵיהֶם תִּלְמֹד לוֹמַר וְלֹא יָכְלוּ לְהִתְמַהְמֵהַּ עַל שֶׁנִּגְאֲלוּ וְגַם צֵדָה לֹא עָשׂוּ לָהֶם לְהוֹדִיעַ שְׁבָחָן שֶׁלְּיִשְׂרָאֵל שֶׁלֹּא אָמְרוּ לְמֹשֶׁה הֵיאָךְ נֵצֵא לַמִּדְבָּר וְאֵין לָנוּ צֵדָה לַדֶּרֶךְ אֶלָּא הֶאֱמִינוּ וְהָלְכוּ אַחַר מֹשֶׁה וַעֲלֵיהֶם מְפֹרָשׁ בַּקַּבָּלָה הָלֹךְ וְקָרָאתָ בְאָזְנֵי יְרוּשָׁלִַם לֵאמֹר כֹּה אָמַר יי זָכַרְתִּי לָךְ חֶסֶד נְעוּרַיִךְ אַהֲבַת כְּלוּלֹתָיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה מַה שָּׁכָר נָטְלוּ עַל כָּךְ קֹדֶשׁ יִשְׂרָאֵל לַיי רֵאשִׁית תְּבוּאָתֹה כָּל אֹכְלָיו יֶאְשָׁמוּ רָעָה תָּבֹא אֲלֵיהֶם נְאֻם יי וּמוֹשַׁב בְּנֵי יִשְׂרָאֵל אֲשֶׁר יָשְׁבוּ בְּמִצְרָיִם שְׁלֹשִׁים שָׁנָה וְאַרְבַּע מֵאוֹת שָׁנָה כָּתוּב אֶחָד אוֹמֵר שְׁלֹשִׁים שָׁנָה וְאַרְבַּע מֵאוֹת שָׁנָה וְכָתוּב אֶחָד אוֹמֵר וַעֲבָדוּם וְעִנּוּ אֹתָם אַרְבַּע מֵאוֹת שָׁנָה כֵּיצַד יִתְקַיְּמוּ שְׁנֵי מִקְרָאוֹת הַלָּלוּ שְׁלֹשִׁים שָׁנָה עַד שֶׁלֹּא נוֹלַד יִצְחָק נִגְזְרָה גְּזֵרָה בֵּין הַבְּתָרִים רַבִּי אוֹמֵר כָּתוּב אֶחָד אוֹמֵר וַעֲבָדוּם וְעִנּוּ אֹתָם אַרְבַּע מֵאוֹת שָׁנָה וְכָתוּב אֶחָד אוֹמֵר וְדוֹר רְבִיעִי יָשׁוּבוּ הֵנָּה כֵּיצַד יִתְקַיְּמוּ שְׁנֵי כְתוּבִין אֵלּוּ אָמַר הַקֹּדֶשׁ בָּרוּךְ הוּא אִם עוֹשִׂין תְּשׁוּבָה אֲנִי גּוֹאֲלָם לַדּוֹרוֹת וְאִם לָאו אֲנִי גּוֹאֲלָם לַשָּׁנִים וּמוֹשַׁב בְּנֵי יִשְׂרָאֵל אֲשֶׁר יָשְׁבוּ בְּאֶרֶץ מִצְרָיִם וּבְאֶרֶץ כְּנַעַן וּבְאֶרֶץ גֹּשֶׁן שְׁלֹשִׁים שָׁנָה וְאַרְבַּע מֵאוֹת שָׁנָה וְזֶה אֶחָד מִן הַדְּבָרִים שֶׁכָּתְבוּ לְתַלְמַי הַמֶּלֶךְ כַּיּוֹצֵא בוֹ כָּתְבוּ אֵלָיו אֱלֹהִים בָּרָא בְּרֵאשִׁית אֶעֱשֶׂה אָדָם בְּצֶלֶם וּבִדְמוּת זָכָר וּנְקוּבָיו בְּרָאָם וַיְכַל בַּיּוֹם הַשִּׁשִּׁי וַיִּשְׁבֹּת בַּיּוֹם הַשְּׁבִיעִי הָבָה אֵרְדָה וְאָבְלָה שָׁם שְׂפָתָם וַתִּצְחַק שָׂרָה בִּקְרוֹבֶיהָ לֵאמֹר כִּי בְאַפָּם הָרְגוּ שׁוֹר וּבִרְצֹנָם עִקְּרוּ אָבוּס וַיִּקַּח מֹשֶׁה אֶת אִשְׁתּוֹ וְאֶת בָּנָיו וַיַּרְכִּבֵם עַל נוֹשֵׂא אָדָם לֹא חֶמֶד אֶחָד מֵהֶם נָשָׂאתִי אֲשֶׁר חָלַק יי אֱלֹהֶיךָ אֹתָם לְהָאִיר לְכָל הָעַמִּים וְכָתְבוּ לוֹ אֲשֶׁר לֹא צִוִּיתִי לָאֻמּוֹת לְעָבְדָם וְכָתְבוּ לוֹ וְאֶת שְׂעִירַת הָרַגְלַיִם וּמוֹשַׁב בְּנֵי יִשְׂרָאֵל שְׁלֹשִׁים שָׁנָה וְאַרְבַּע מֵאוֹת שָׁנָה וַיְהִי מִקֵּץ שְׁלֹשִׁים שָׁנָה וְאַרְבַּע מֵאוֹת שָׁנָה מַגִּיד שֶׁמִּכֵּיוָן שֶׁהִגִּיעַ הַקֵּץ לֹא עִכְּבָן הַמָּקוֹם כְּהֶרֶף עַיִן בַּחֲמִשָּׁה עָשָׂר בְּנִיסָן נִדְבַּר הַמָּקוֹם עִם אַבְרָהָם אָבִינוּ בֵּין הַבְּתָרִים בַּחֲמִשָּׁה עָשָׂר בְּנִיסָן בָּאוּ מַלְאֲכֵי הַשָּׁרֵת אֵצֶל אַבְרָהָם אָבִינוּ לְבַשְּׂרוֹ בַּחֲמִשָּׁה עָשָׂר בְּנִיסָן נוֹלַד יִצְחָק וּמְנַיִן שֶׁבַּחֲמִשָּׁה עָשָׂר בְּנִיסָן נִגְזְרָה גְזֵרָה בֵּין הַבְּתָרִים שֶׁנֶּאֱמַר וַיְהִי מִקֵּץ קֵץ אֶחָד לְכֻלָּן וְכֵן הוּא אוֹמֵר וַיְהִי בְּעֶצֶם הַיּוֹם הַזֶּה יָצְאוּ כָּל צִבְאוֹת יי אֵלּוּ מַלְאֲכֵי הַשָּׁרֵת וְכֵן אַתָּה מוֹצֵא כָּל זְמַן שֶׁיִּשְׂרָאֵל מְשֻׁעְבָּדִין כִּבְיָכֹל שְׁכִינָה מְשֻׁעְבֶּדֶת עִמָּהֶם שֶׁנֶּאֱמַר וַיִּרְאוּ אֵת אֱלֹהֵי יִשְׂרָאֵל וְתַחַת רַגְלָיו כְּמַעֲשֵׂה לִבְנַת הַסַּפִּיר וּכְשֶׁנִּגְאֲלוּ מַה הוּא אוֹמֵר וּכְעֶצֶם הַשָּׁמַיִם לָטֹהַר וְנֶאֱמַר בְּכָל צָרָתָם לוֹ צָר אֵין לִי אֶלָּא צָרַת צִבּוּר צָרַת יָחִיד מְנַיִן תִּלְמֹד לוֹמַר יִקְרָאֵנִי וְאֶעֱנֵהוּ עִמּוֹ אָנֹכִי בְצָרָה וְאוֹמֵר וַיִּקַּח אֲדֹנֵי יוֹסֵף אֹתוֹ וְאוֹמֵר וַיְהִי יי אֶת יוֹסֵף וְאוֹמֵר מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֹיִם וֵאלֹהָיו רַבִּי אֱלִיעֶזֶר אוֹמֵר עֲבוֹדָה זָרָה עָבְרָה עִם יִשְׂרָאֵל בַּיָּם שֶׁנֶּאֱמַר וְעָבַר בַּיָּם צָרָה וְהִכָּה בַיָּם גַּלִּים וְאֵי זֶה זֶה זֶה צַלְמוֹ שֶׁלְּמִיכָה רַבִּי עֲקִיבָה אוֹמֵר אִלְמָלֵא מִקְרָא כָתוּב אֵי אֶפְשָׁר לְאָמְרוֹ כִּבְיָכֹל אָמְרוּ יִשְׂרָאֵל לִפְנֵי הַקֹּדֶשׁ בָּרוּךְ הוּא עַצְמָךְ פָּדִיתָ וְכֵן אַתְּ מוֹצֵא בְּכָל מָקוֹם שֶׁגָּלוּ יִשְׂרָאֵל כִּבְיָכֹל גָּלְתָה שְׁכִינָה עִמָּהֶם גָּלוּ לְמִצְרַיִם שְׁכִינָה עִמָּהֶם שֶׁנֶּאֱמַר הֲנִגְלֹה נִגְלֵיתִי אֶל בֵּית אָבִיךָ בִּהְיוֹתָם בְּמִצְרַיִם גָּלוּ לְבָבֶל שְׁכִינָה עִמָּהֶם שֶׁנֶּאֱמַר לְמַעַנְכֶם שִׁלַּחְתִּי בָבֶלָה גָּלוּ לְעֵילָם שְׁכִינָה עִמָּהֶם שֶׁנֶּאֱמַר וְשַׂמְתִּי כִסְאִי בְּעֵילָם גָּלוּ לֶאֱדוֹם שְׁכִינָה עִמָּהֶם שֶׁנֶּאֱמַר מִי זֶה בָּא מֵאֱדוֹם חֲמוּץ בְּגָדִים מִבָּצְרָה וּכְשֶׁעֲתִידִין לַחְזֹר כִּבְיָכֹל שְׁכִינָה חוֹזֶרֶת עִמָּהֶן שֶׁנֶּאֱמַר וְשָׁב יי אֱלֹהֶיךָ אֶת שְׁבוּתְךָ אֵינוֹ אוֹמֵר וְהֵשִׁיב אֶלָּא וְשָׁב וְאוֹמֵר אִתִּי מִלְּבָנוֹן כַּלָּה וְכִי מִלְּבָנוֹן הִיא בָּאָה וַהֲלֹא לִלְבָנוֹן הִיא עוֹלָה וּמַה תִּלְמֹד לוֹמַר אִתִּי מִלְּבָנוֹן כַּלָּה כִּבְיָכֹל אֲנִי וְאַתְּ מִלְּבָנוֹן גָּלִינוּ אֲנִי וְאַתְּ לִלְבָנוֹן עוֹלִים לֵיל שִׁמֻּרִים הוּא לַיי בּוֹ נִגְאֲלוּ וּבוֹ עֲתִידִין לְהִגָּאֵל דִּבְרֵי רַבִּי יְהוֹשֻׁעַ שֶׁנֶּאֱמַר הוּא הַלַּיְלָה הַזֶּה לַיי רַבִּי אֱלִיעֶזֶר אוֹמֵר בּוֹ נִגְאֲלוּ לֶעָתִיד לָבֹא אֵין נִגְאָלִים אֶלָּא בְּתִשְׁרִי שֶׁנֶּאֱמַר תִּקְעוּ בַחֹדֶשׁ שׁוֹפָר בַּכֵּסֶה לְיוֹם חַגֵּנוּ מִפְּנֵי מָה כִּי חֹק לְיִשְׂרָאֵל הוּא מִשְׁפָּט לֵאלֹהֵי יַעֲקֹב וּמַה תִּלְמֹד לוֹמַר הוּא הַלַּיְלָה הַזֶּה לַיי אֶלָּא הוּא הַלַּיְלָה שֶׁאָמַר הַקֹּדֶשׁ בָּרוּךְ הוּא לְאַבְרָהָם אָבִינוּ אַבְרָהָם בַּלַּיְלָה הַזֶּה אֲנִי גוֹאֵל אֶת בָּנֶיךָ וּכְשֶׁהִגִּיעַ הַקֵּץ לֹא עִכְּבָן הַקֹּדֶשׁ בָּרוּךְ הוּא כְּהֶרֶף עַיִן שִׁמֻּרִים לְכָל בְּנֵי יִשְׂרָאֵל לְדֹרֹתָם מַגִּיד שֶׁכָּל יִשְׂרָאֵל צְרִיכִין לְהִשְׁתַּמֵּר בּוֹ וַיֹּאמֶר יי אֶל מֹשֶׁה וְאַהֲרֹן זֹאת חֻקַּת הַפָּסַח יֵשׁ פַּרְשִׁיּוֹת שֶׁהוּא כּוֹלֵל בַּתְּחִלָּה וּפוֹרֵט בַּסּוֹף פּוֹרֵט בַּתְּחִלָּה וְכוֹלֵל בַּסּוֹף וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ פְּרָט אֵלֶּה הַדְּבָרִים אֲשֶׁר תדַּבֵּר אֶל בְּנֵי יִשְׂרָאֵל כְּלָל זֹאת חֻקַּת הַתּוֹרָה כְּלָל וְיִקְחוּ אֵלֶיךָ פָרָה אֲדֻמָּה פְּרָט זֹאת חֻקַּת הַפָּסַח כְּלָל כָּל בֶּן נֵכָר לֹא יֹאכַל בּוֹ פְּרָט כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט זֹאת חֻקַּת הַפָּסַח בְּפֶסַח מִצְרָיִם וּבְפֶסַח דּוֹרוֹת הַכָּתוּב מְדַבֵּר דִּבְרֵי רַבִּי יֹאשִׁיָּה רַבִּי יוֹנָתָן אוֹמֵר בְּפֶסַח מִצְרָיִם הַכָּתוּב מְדַבֵּר אֵין לִי אֶלָּא פֶסַח מִצְרָיִם פֶּסַח דּוֹרוֹת מְנַיִן תִּלְמֹד לוֹמַר כְּכָל חֻקֹּתָיו וּכְכָל מִשְׁפָּטָיו תַּעֲשׂוּ אֹתוֹ נָם לוֹ רַבִּי יֹאשִׁיָּה אֶחָד זֶה וְאֶחָד זֶה בְּפֶסַח מִצְרָיִם וּבְפֶסַח דּוֹרוֹת הַכָּתוּב מְדַבֵּר וּמַה תִּלְמֹד לוֹמַר כְּכָל חֻקֹּתָיו וּכְכָל מִשְׁפָּטָיו אֶלָּא בָּא הַכָּתוּב לְלַמֵּד בּוֹ דְּבָרִים הַמְחֻסָּרִים כָּן אִיסֵי בֶּן עֲקִיבָה אוֹמֵר חֻקָּה הָאֲמוּרָה בַּפֶּסַח אֵינָהּ אֶלָּא בְּגוּפוֹ כָּל בֶּן נֵכָר לֹא יֹאכַל בּוֹ אֶחָד יִשְׂרָאֵל מְשֻׁמָּד וְאֶחָד גּוֹי בְּמַשְׁמָע שֶׁנֶּאֱמַר כָּל בֶּן נֵכָר עֶרֶל לֵב וְכָל עֶבֶד אִישׁ אֵין לִי אֶלָּא עֶבֶד אִישׁ עֶבֶד אִשָּׁה וְקָטָן מְנַיִן תִּלְמֹד לוֹמַר מִקְנַת כָּסֶף מִכָּל מָקוֹם וּמַלְתָּה אֹתוֹ אָז יֹאכַל בּוֹ אָז יֹאכַל בּוֹ רַבּוֹ מַגִּיד שֶׁמִּילַת עֲבָדָיו מְעַכְּבַתּוּ מִלֹּאכַל בַּפֶּסַח אֵין לִי אֶלָּא מִילַת עֲבָדָיו מִילַת זְכָרָיו מְנַיִן הֲרֵי אַתָּה דָן נֶאֱמַר כָּאן אָז וְנֶאֱמַר לְהַלָּן אָז מַה לְּהַלָּן מִילַת זְכָרִים אַף כָּאן מִילַת זְכָרִים וּמָה כָּאן מִילַת עֲבָדָיו אַף לְהַלָּן מִילַת עֲבָדָיו דִּבְרֵי רַבִּי אֱלִיעֶזֶר רַבִּי יִשְׁמָעֵאל אוֹמֵר אֵין מִילַת עֲבָדָיו מְעַכְּבַתּוּ מִלֹּאכַל בַּפֶּסַח וּמַה תִּלְמֹד לוֹמַר וּמַלְתָּה אֹתוֹ אָז יֹאכַל בּוֹ הֲרֵי שֶׁהָיוּ לְפָנָיו עֲבָדִים עֲרֵלִים מְנַיִן אַתָּה אוֹמֵר שֶׁאִם רָצָה לְמוּלָן וּלְהַאֲכִילָן בַּפֶּסַח שֶׁהוּא רַשַּׁי תִּלְמֹד לוֹמַר וּמַלְתָּה אֹתוֹ אָז יֹאכַל בּוֹ וְכֵן מָצִינוּ שֶׁהוּא רַשַּׁי לְקַיֵּם לוֹ עֲבָדִים עֲרֵלִים שֶׁנֶּאֱמַר וְיִנָּפֵשׁ בֶּן אֲמָתְךָ וְהַגֵּר רַבִּי אֱלִיעֶזֶר אוֹמֵר אֵינוֹ רַשַּׁי לְקַיֵּם לוֹ עֲבָדִים עֲרֵלִים שֶׁנֶּאֱמַר וּמַלְתָּה אֹתוֹ אִם כֵּן מַה תִּלְמֹד לוֹמַר וְיִנָּפֵשׁ בֶּן אֲמָתְךָ וְהַגֵּר לוֹמַר לָךְ הֲרֵי שֶׁלְּקָחוֹ רַבּוֹ עֶרֶב שַׁבָּת עִם חֲשֵׁכָה וְלֹא הִסְפִּיק לְמוּלוֹ עַד שֶׁהֶחְשִׁיךְ לְכָךְ נֶאֱמַר וְיִנָּפֵשׁ בֶּן אֲמָתְךָ וְהַגֵּר דָּבָר אַחֵר וּמַלְתָּה אֹתוֹ אָז יֹאכַל בּוֹ לָמָּה נֶאֱמַר לְהָבִיא אֶת שֶׁנִּתְקַיְּמָה בּוֹ מִצְוַת מִילָה אֲפִלּוּ שָׁעָה אַחַת אֲפִלּוּ שֶׁחָזַר הַבָּשָׂר וְחִפָּה אֶת הָעֲטָרָה אֵינוֹ מְעַכְּבוֹ מִלֹּאכַל לֹא בַּפֶּסַח וְלֹא לֹאכַל בִּתְרוּמָה עַל זֶה נִמְנוּ רַבּוֹתֵינוּ בְּלוֹד וְאָמְרוּ אֵין חוֹצֵץ לַטֻּמְאָה תּוֹשָׁב וְשָׂכִיר לֹא יֹאכַל בּוֹ תּוֹשָׁב זֶה גֵּר תּוֹשָׁב שָׂכִיר זֶה הַגּוֹי רַבִּי אֱלִיעֶזֶר אוֹמֵר תּוֹשָׁב וְשָׂכִיר לֹא יֹאכַל בּוֹ לָמָּה נֶאֱמַר לָדוּן מִן הַפֶּסַח עַל הַתְּרוּמָה לִפְסֹל בָּהּ אֶת הֶעָרֵל עַד שֶׁלֹּא יֹאמַר יֵשׁ לִי בַּדִּין וּמָה פֶּסַח הַקַּל פָּסַל בּוֹ אֶת הֶעָרֵל תְּרוּמָה חֲמוּרָה אֵינוֹ דִין שֶׁיִּפְסֹל בָּהּ אֶת הֶעָרֵל לֹא אִם אָמַרְתָּ בַּפֶּסַח שֶׁמִּעֵט בּוֹ הַכָּתוּב זְמַן אֲכִילָתוֹ לְאוֹכְלָיו לְכָךְ פָּסַל בּוֹ אֶת הֶעָרֵל תֹּאמַר בִּתְרוּמַה שֶּׁרִבָּה הַכָּתוּב זְמַן אֲכִילָתָהּ לְאוֹכְלֶיהָ אֵינוֹ דִין שֶׁנִּפְסֹל בָּהּ אֶת הֶעָרֵל תִּלְמֹד לוֹמַר תּוֹשָׁב וְשָׂכִיר בַּפֶּסַח תּוֹשָׁב וְשָׂכִיר בִּתְרוּמָה מֻפְנֶה לְהַקִּישׁ וְלָדוּן גְּזֵרָה שָׁוָה נֶאֱמַר תּוֹשָׁב וְשָׂכִיר בַּפֶּסַח וְנֶאֱמַר תּוֹשָׁב וְשָׂכִיר בִּתְרוּמָה מַה כָּאן פּוֹסֵל בּוֹ אֶת הֶעָרֵל אַף לְהַלָּן פּוֹסֵל בּוֹ אֶת הֶעָרֵל רַבִּי יִצְחָק אוֹמֵר תּוֹשָׁב וְשָׂכִיר לֹא יֹאכַל בּוֹ לָמָּה נֶאֱמַר וַהֲלֹא כְבָר נֶאֱמַר כָּל בֶּן נֵכָר לֹא יֹאכַל בּוֹ אֲבָל אִם הָיָה עֲרָבִי מָהוּל וְגִבְעוֹנִי מָהוּל שׁוֹמֵעַ אֲנִי יֻכְשַׁר לֹאכַל בַּפֶּסַח תִּלְמֹד לוֹמַר תּוֹשָׁב וְשָׂכִיר לֹא יֹאכַל בּוֹ בְּבַיִת אֶחָד יֵאָכֵל בַּחֲבוֹרָה אַחַת הַכָּתוּב מְדַבֵּר אַתָּה אוֹמֵר בַּחֲבוֹרָה אַחַת אוֹ אֵינוֹ אֶלָּא בְּבַיִת אֶחָד כְּמַשְׁמָעוֹ כְּשֶׁהוּא אוֹמֵר עַל הַבָּתִּים אֲשֶׁר יֹאכְלוּ אֹתוֹ בָּהֶם הָא לָמַדְנוּ שֶׁהוּא נֶאֱכָל בְּבָתִּים הַרְבֵּה הָא מַה תִּלְמֹד לוֹמַר בְּבַיִת אֶחָד יֵאָכֵל בַּחֲבוֹרָה אַחַת מִכָּן אָמְרוּ הַפֶּסַח נֶאֱכָל בִּשְׁנֵי מְקוֹמוֹת וְאֵין נֶאֱכָל בִּשְׁתֵּי חֲבוֹרוֹת רַבִּי שִׁמְעוֹן בֶּן יוֹחַי אוֹמֵר בִּשְׁנֵי מְקוֹמוֹת כֵּיצַד הָיוּ בְתוֹךְ הַבַּיִת וּבָקְעָה עֲלֵיהֶם הַקּוֹרָה וְיוֹצְאִים לַחוּץ הָיוּ בֶּחָצֵר וְיָרְדוּ גְּשָׁמִים עֲלֵיהֶם וְנִכְנְסוּ בְתוֹךְ הַבַּיִת נִמְצְאוּ אוֹכְלָיו אוֹכְלִין אוֹתוֹ בִשְׁנֵי מְקוֹמוֹת בְּבַיִת אֶחָד יֵאָכֵל לֹא תוֹצִיא מִן הַבַּיִת מִן הַבָּשָׂר חוּצָה וְעֶצֶם לֹא תִשְׁבְּרוּ בוֹ חוּץ לַחֲבוֹרָה אַתָּה אוֹמֵר חוּצָה חוּץ לַחֲבוֹרָה אוֹ אֵינוֹ אֶלָּא חוּץ לַבַּיִת תִּלְמֹד לוֹמַר חוּצָה חוּץ לַאֲכִילָתוֹ הָא אִם הוֹצִיא עָבַר עַל מִצְוָה שׁוֹמֵעַ אֲנִי יְהֵא כָשֵׁר וְהַדִּין נוֹתֵן הוֹאִיל וּשְׁלָמִים קֳדָשִׁים קַלִּים וְהַפֶּסַח קֳדָשִׁים קַלִּים אִם לָמַדְתָּ עַל שְׁלָמִים אִם הוֹצִיאָן לַחוּץ פְּסָלָן אַף הַפֶּסַח אִם הוֹצִיאוֹ לַחוּץ פְּסָלוֹ הָא מַה תִּלְמֹד לוֹמַר לֹא תוֹצִיא מִן הַבַּיִת מִן הַבָּשָׂר חוּצָה חוּץ לַחֲבוֹרָה לֹא תוֹצִיא מִן הַבַּיִת מִן הַבָּשָׂר חוּצָה בַּבָּשָׂר הַכָּתוּב מְדַבֵּר אַתָּה אוֹמֵר בַּבָּשָׂר אוֹ אֶחָד בָּשָׂר וְאֶחָד עֶצֶם פָּסַל תִּלְמֹד לוֹמַר בְּבַיִת אֶחָד יֵאָכֵל לֹא תוֹצִיא מִן הַבַּיִת מִן הַבָּשָׂר חוּצָה וְעֶצֶם לֹא תִשְׁבְּרוּ בוֹ בַּבָּשָׂר הַכָּתוּב מְדַבֵּר וְעֶצֶם לֹא תִשְׁבְּרוּ בוֹ לָמָּה נֶאֱמַר וַהֲלֹא כְבָר נֶאֱמַר וְאָכְלוּ אֶת הַבָּשָׂר בַּלַּיְלָה הַזֶּה לְפִי שֶׁנֶּאֱמַר וְאָכְלוּ אֶת הַבָּשָׂר הַבָּשָׂר שֶׁחוּצָה לָעֶצֶם אַתָּה אוֹמֵר הַבָּשָׂר שֶׁחוּצָה לָעֶצֶם אוֹ אֵינוֹ אֶלָּא הַבָּשָׂר שֶׁבְּתוֹךְ הָעֶצֶם הָא מָה אֲנִי מְקַיֵּם וְעֶצֶם לֹא תִשְׁבְּרוּ בוֹ עֶצֶם שֶׁאֵין בּוֹ בָשָׂר אוֹ עֶצֶם שֶׁיֵּשׁ בּוֹ בָשָׂר תִּלְמֹד לוֹמַר וְעֶצֶם לֹא תִשְׁבְּרוּ בוֹ בֵּין שֶׁיֵּשׁ בּוֹ בָשָׂר בֵּין שֶׁאֵין בּוֹ בָשָׂר בוֹ וְלֹא בִשְׁאָר קֳדָשִׁים שֶׁהָיָה בַדִּין וּמָה אִם פֶּסַח הַקַּל הֲרֵי הוּא עוֹבֵר עָלָיו מִשּׁוּם וְעֶצֶם לֹא תִשְׁבְּרוּ בוֹ קֳדָשִׁים חֲמוּרִים אֵינוֹ דִין שֶׁיְּהֵא עוֹבֵר עֲלֵיהֶם מִשּׁוּם בַּל תִּשְׁבְּרוּ בוֹ הָא מַה תִּלְמֹד לוֹמַר בוֹ בּוֹ וְלֹא בִשְׁאָר קֳדָשִׁים כָּל עֲדַת יִשְׂרָאֵל לָמָּה נֶאֱמַר לְפִי שֶׁהוּא אוֹמֵר וַיִּקְרָא מֹשֶׁה לְכָל זִקְנֵי יִשְׂרָאֵל וַיֹּאמֶר אֲלֵהֶם מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם וְשַׁחֲטוּ הַפָּסַח יָכֹל כַּשֵּׁם שֶׁפֶּסַח מִצְרָיִם אֵינוֹ כָשֵׁר אֶלָּא לְמִשְׁפָּחָה אַף פֶּסַח דּוֹרוֹת אֵינוֹ כָשֵׁר אֶלָּא לְמִשְׁפָּחָה תִּלְמֹד לוֹמַר כָּל עֲדַת יִשְׂרָאֵל מַגִּיד שֶׁפֶּסַח דּוֹרוֹת בָּא בְּעִרְבּוּבְיָה וְכִי יָגוּר אִתְּךָ גֵּר וְעָשָׂה פֶסַח לַיי שׁוֹמֵעַ אֲנִי כֵּיוָן שֶׁנִּתְגַּיַּר יַעֲשֶׂה פֶסַח מִיָּד תִּלְמֹד לוֹמַר וְהָיָה כְּאֶזְרַח הָאָרֶץ מָה אֶזְרָח בְּאַרְבָּעָה עָשָׂר אַף גֵּר בְּאַרְבָּעָה עָשָׂר רַבִּי שִׁמְעוֹן בֶּן אֶלְעָזָר אוֹמֵר הֲרֵי שֶׁנִּתְגַּיַּר בֵּין שְׁנֵי פְסָחִים שׁוֹמֵעַ אֲנִי יַעֲשֶׂה פֶּסַח שֵׁנִי תִּלְמֹד לוֹמַר וְהָיָה כְּאֶזְרַח הָאָרֶץ מָה אֶזְרַח הָאָרֶץ עַד שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי כָּךְ גֵּר כָּל שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי הִמּוֹל לוֹ כָל זָכָר וְאָז יִקְרַב לַעֲשֹׂתוֹ מַגִּיד שֶׁמִּילַת זְכָרִים מְעַכְּבַתּוּ מִלֹּאכַל בַּפֶּסַח אֵין לִי אֶלָּא מִילַת זְכָרִים מִילַת עֲבָדִים מְנַיִן הֲרֵי אַתָּה דָן נֶאֱמַר כָּאן אָז וְנֶאֱמַר לְהַלָּן אָז מַה לְּהַלָּן מִילַת עֲבָדִים אַף כָּאן מִילַת עֲבָדִים וּמָה כָּאן מִילַת זְכָרִים אַף לְהַלָּן מִילַת זְכָרִים דִּבְרֵי רַבִּי יִשְׁמָעֵאל רַבִּי יוֹנָתָן אוֹמֵר אֵין מִילַת זְכָרִים מְעַכְּבַתּוּ מִלֹּאכַל בַּפֶּסַח וּמַה תִּלְמֹד לוֹמַר הִמּוֹל לוֹ כָל זָכָר וְאָז יִקְרַב לַעֲשֹׂתוֹ אֶלָּא הֲרֵי שֶׁהָיוּ לְפָנָיו שְׁתֵּי מִצְווֹת מִצְוַת פֶּסַח וּמִצְוַת מִילָה אֵינִי יוֹדֵעַ אֵיזוֹ מֵהֶם תַּקְדִּים כְּשֶׁהוּא אוֹמֵר הִמּוֹל לוֹ כָל זָכָר וְאָז יִקְרַב לַעֲשֹׂתוֹ תַּקְדִּים מִצְוַת מִילָה לְמִצְוַת הַפֶּסַח רַבִּי נָתָן אוֹמֵר שֶׁאֵין תִּלְמֹד לוֹמַר הִמּוֹל לוֹ אֶלָּא לְהָבִיא אֶת הָעֶבֶד שֶׁטָּבַל לִפְנֵי רַבּוֹ וְיָצָא לְבֶן חוֹרִין מַעֲשֶׂה בִּבְלוּרְיָא שֶׁטָּבְלוּ מִקְצָת שִׁפְחוֹתֶיהָ לְפָנֶיהָ וּמִקְצָתָן לְאַחֲרֶיהָ וּבָא מַעֲשֶׂה לִפְנֵי חֲכָמִים וְאָמְרוּ אֶת שֶׁטָּבְלוּ לְפָנֶיהָ בָּנוֹת חוֹרִין לְאַחֲרֶיהָ מְשֻׁעְבָּדוֹת וְאַף עַל פִּי כֵן שִׁמְּשׁוּהָ עַד יוֹם מוֹתָהּ וְכָל עָרֵל לֹא יֹאכַל בּוֹ לָמָּה נֶאֱמַר וַהֲלֹא כְבָר נֶאֱמַר כָּל בֶּן נֵכָר לֹא יֹאכַל בּוֹ אֲבָל יִשְׂרָאֵל עָרֵל שׁוֹמֵעַ אֲנִי יְהֵא כָשֵׁר לֹאכַל בַּפֶּסַח תִּלְמֹד לוֹמַר וְכָל עָרֵל לֹא יֹאכַל בּוֹ תּוֹרָה אַחַת יִהְיֶה לָאֶזְרָח לָמָּה נֶאֱמַר וַהֲלֹא כְבָר נֶאֱמַר וְהָיָה כְּאֶזְרַח הָאָרֶץ וּמַה תִּלְמֹד לוֹמַר תּוֹרָה אַחַת יִהְיֶה לָאֶזְרָח לְפִי שֶׁהוּא אוֹמֵר וְכִי יָגוּר אִתְּךָ גֵּר וְעָשָׂה פֶסַח אֵין לִי אֶלָּא פֶּסַח שֶׁהִשְׁוָה בּוֹ אֶת הַגֵּר לָאֶזְרָח שְׁאָר כָּל מִצְווֹת שֶׁבַּתּוֹרָה מְנַיִן תִּלְמֹד לוֹמַר תּוֹרָה אַחַת יִהְיֶה לָאֶזְרָח וְלַגֵּר בָּא הַכָּתוּב וְהִשְׁוָה אֶת הַגֵּר לָאֶזְרָח בְּכָל מִצְווֹת שֶׁבַּתּוֹרָה וַיְדַבֵּר יי אֶל מֹשֶׁה לֵּאמֹר קַדֶּשׁ לִי כָל בְּכוֹר זוֹ אַחַת מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶם מִכְּלָל שֶׁהוּא צָרִיךְ לִפְרָטוֹ וּפְרָט שֶׁהוּא צָרִיךְ לִכְלָלוֹ קַדֶּשׁ לִי כָל בְּכוֹר פֶּטֶר כָּל רֶחֶם בִּבְנֵי יִשְׂרָאֵל בָּאָדָם וּבַבְּהֵמָה לִי הוּא כְּלָל אֶחָד זְכָרִים וְאֶחָד נְקֵבוֹת בְּמַשְׁמָע כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ הַזָּכָר תַּקְדִּישׁ לַיי אֱלֹהֶיךָ לֹא תַעֲבֹד בִּבְכֹר שׁוֹרֶךָ וְלֹא תָגֹז בְּכוֹר צֹאנֶךָ פְּרָט יָצְאוּ נְקֵבוֹת מִמַּשְׁמָע אֲנִי אֶקְרָא אֶת הַכְּלָל מַה תִּלְמֹד לוֹמַר אֶת הַפְּרָט שֶׁאִם אֲנִי קוֹרֵא אֶת הַכְּלָל אֲבָל לֹא אֶת הַפְּרָט שׁוֹמֵעַ אֲנִי כָּל שֶׁיִּוָּלֵד רִאשׁוֹן בֵּין זָכָר בֵּין נְקֵבָה יִהְיֶה בְּכוֹר תִּלְמֹד לוֹמַר כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ הַזָּכָר תַּקְדִּישׁ לַיי אֱלֹהֶיךָ לֹא תַעֲבֹד בִּבְכֹר שׁוֹרֶךָ וְלֹא תָגֹז בְּכוֹר צֹאנֶךָ הַזָּכָר זְכָרִים אֲבָל לֹא נְקֵבוֹת אֲנִי אֶקְרָא אֶת הַפְּרָט מַה תִּלְמֹד לוֹמַר אֶת הַכְּלָל אִם קוֹרֵא אֲנִי אֶת הַפְּרָט וְלֹא אֶת הַכְּלָל שׁוֹמֵעַ אֲנִי כָּל זָכָר שֶׁיִּוָּלֵד בֵּין שֶׁהוּא פּוֹתֵחַ רֶחֶם וּבֵין שֶׁאֵינוֹ פּוֹתֵחַ רֶחֶם יִהְיֶה בְּכוֹר תִּלְמֹד לוֹמַר קַדֶּשׁ לִי כָל בְּכוֹר עַד שֶׁיְּהֵא זָכָר וּפוֹתֵחַ רֶחֶם לְקַיֵּם מַה שֶּׁנֶּאֱמַר כָּל פֶּטֶר רֶחֶם לִי וְכָל מִקְנְךָ תִּזָּכָר בָּאָדָם וּבַבְּהֵמָה אֶת שֶׁיֵּשׁ לוֹ בָאָדָם יֵשׁ לוֹ בַבְּהֵמָה יָצְאוּ הַלְוִיִּם שֶׁאֵין לָהֶם בָאָדָם אֵין לָהֶם בַּבְּהֵמָה דָּבָר אַחֵר הִקִּישׁ בְּכוֹר אָדָם לִבְכוֹר בְּהֵמָה וּבְכוֹר בְּהֵמָה לִבְכוֹר אָדָם מַה הַבְּהֵמָה הַנְּפָלִים פּוֹטְרִים בָּהּ אֶת הַבְּכוֹרָה אַף הָאָדָם הַנְּפָלִים פּוֹטְרִים בּוֹ אֶת הַבְּכוֹרָה וּמַה בְּכוֹר אָדָם אַתָּה רַשַּׁי לִתְּנוֹ לוֹ בְּכָל מָקוֹם שֶׁיִּרְצֶה אַף בְּכוֹר בְּהֵמָה אַתָּה רַשַּׁי לִתְּנוֹ לוֹ בְּכָל מָקוֹם שֶׁיִּרְצֶה לְפִי שֶׁהוּא אוֹמֵר וַהֲבֵאתֶם שָׁמָּה עֹלֹתֵיכֶם וְזִבְחֵיכֶם וְאֵת מַעְשְׂרֹתֵיכֶם וְאֵת תְּרוּמַת יֶדְכֶם וְנִדְרֵיכֶם וְנִדְבֹתֵיכֶם וּבְכֹרֹת בְּקַרְכֶם וְצֹאנְכֶם שׁוֹמֵעַ אֲנִי אֲפִלּוּ הִיא בְמָקוֹם רָחוֹק יִהְיֶה עָלָיו חוֹבָה לַהֲבִיאוֹ לְבֵית הַבְּחִירָה תִּלְמֹד לוֹמַר בָּאָדָם וּבַבְּהֵמָה הִקִּישׁ בְּכוֹר בְּהֵמָה לִבְכוֹר אָדָם מַה בְּכוֹר אָדָם אַתָּה רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה אַף בְּכוֹר בְּהֵמָה אַתָּה רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה וּמַה בְּכוֹר אָדָם אַתָּה מְטַפֵּל בּוֹ שְׁלֹשִׁים יוֹם אַף בְּכוֹר בְּהֵמָה אַתָּה מְטַפֵּל בּוֹ שְׁלֹשִׁים יוֹם לִי הוּא לָמָּה נֶאֱמַר לְפִי שֶׁהוּא אוֹמֵר הַזָּכָר תַּקְדִּישׁ לַיי אֱלֹהֶיךָ הַקְדִּישׁוֹ שֶׁתְּקַבֵּל שָׁכָר אוֹ אִם הִקְדִּישׁוֹ מֻקְדָּשׁ וְאִם לֹא הִקְדִּישׁוֹ אֵינוֹ מֻקְדָּשׁ תִּלְמֹד לוֹמַר לִי הוּא מִכָּל מָקוֹם הָא מַה תִּלְמֹד לוֹמַר הַזָּכָר תַּקְדִּישׁ הַקְדִּישׁוֹ לְקַבֵּל שָׁכָר כַּיּוֹצֵא בוֹ אַתָּה אוֹמֵר וּבִעֵר עָלֶיהָ הַכֹּהֵן עֵצִים בַּבֹּקֶר בַּבֹּקֶר לָמָּה נֶאֱמַר וַהֲלֹא כְבָר נֶאֱמַר וּלְבָנוֹן אֵין דֵּי בָּעֵר הָא מַה תִּלְמֹד לוֹמַר וּבִעֵר עָלֶיהָ הַכֹּהֵן עֵצִים כְּדֵי שֶׁתְּקַבֵּל שָׁכָר כַּיּוֹצֵא בוֹ אֶת הַכֶּבֶשׂ אֶחָד תַּעֲשֶׂה בַבֹּקֶר לָמָּה נֶאֱמַר וַהֲלֹא כְבָר נֶאֱמַר וְחַיָּתוֹ אֵין דֵּי עוֹלָה הָא מַה תִּלְמֹד לוֹמַר אֶת הַכֶּבֶשׂ אֶחָד תַּעֲשֶׂה בַבֹּקֶר לְקַבֵּל שָׁכָר כַּיּוֹצֵא בוֹ וְעָשׂוּ לִי מִקְדָּשׁ וְשָׁכַנְתִּי בְּתוֹכָם לָמָּה נֶאֱמַר וַהֲלֹא כְבָר נֶאֱמַר הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא הָא מַה תִּלְמֹד לוֹמַר וְעָשׂוּ לִי מִקְדָּשׁ כְּדֵי לְקַבֵּל שָׁכָר עַל הָעֲשִׂיָּה כְּבַר שָׁבְתוּ תַּלְמִידִים בְּיַבְנֶה וְלֹא שָׁבַת שָׁם רַבִּי יְהוֹשֻׁעַ וּכְשֶׁבָּאוּ תַּלְמִידָיו אֶצְלוֹ אָמַר לָהֶם מָה דְּבָרִים הָיָה לָכֶם בְּיַבְנֶה אָמְרוּ לוֹ אַחֲרֶיךָ רַבִּי אָמַר לָהֶם וּמִי שָׁבַת שָׁם אָמְרוּ לוֹ רַבִּי אֶלְעָזָר בֶּן עֲזַרְיָה אָמַר לָהֶם אֶפְשָׁר שֶׁשָּׁבַת שָׁם רַבִּי אֶלְעָזָר בֶּן עֲזַרְיָה וְלֹא חִדֵּשׁ לָכֶם דָּבָר אָמְרוּ לוֹ רַבִּי כְּלָל זֶה דָּרַשׁ אַתֶּם נִצָּבִים הַיּוֹם כֻּלְּכֶם לִפְנֵי יי אֱלֹהֵיכֶם רָאשֵׁיכֶם שִׁבְטֵיכֶם זִקְנֵיכֶם וְשֹׁטְרֵיכֶם כֹּל אִישׁ יִשְׂרָאֵל טַפְּכֶם נְשֵׁיכֶם וְכִי מַה טַּף זֶה יוֹדֵעַ לְהָבִין בֵּין טוֹב לרע אֶלָּא לִתֵּן שָׁכָר לִמְבִיאֵיהֶם לְרַבּוֹת שָׁכָר עוֹשֵׂי רְצוֹנוֹ לְקַיֵּם מַה שֶּׁנֶּאֱמַר יי חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר אָמַר לָהֶם אֵי זֶה דָבָר חִדֵּשׁ יָתֵר עַל זֶה הֲרֵינִי כְבֶן שִׁבְעִים שָׁנָה וְלֹא זָכִיתִי לְדָבָר זֶה בִּלְתִּי הַיּוֹם אַשְׁרֵיךָ אַבְרָהָם אָבִינוּ שֶׁאֶלְעָזָר בֶּן עֲזַרְיָה יָצָא מֵחֲלָצֶיךָ אֵין הַדּוֹר יָתוֹם שֶׁרַבִּי אֶלְעָזָר בֶּן עֲזַרְיָה שָׁרוּי בְּתוֹכוֹ אָמְרוּ לוֹ רַבִּי עוֹד כְּלָל זֶה דָּרַשׁ לָכֵן הִנֵּה יָמִים בָּאִים נְאֻם יי וְלֹא יֵאָמֵר עוֹד חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם לְמָה הַדָּבָר דּוֹמֶה לְאֶחָד שֶׁהָיָה מִתְאַוֶּה לְבָנִים וְנוֹלְדָה לוֹ בַת נוֹדֵר בְּחַיֶּיהָ חָזַר וְנוֹלַד לוֹ בֶּן הִנִּיחַ אֶת הַבַּת וְהָיָה נוֹדֵר בְּחַיֵּי הַבֵּן רַבִּי שִׁמְעוֹן בֶּן יוֹחַי אוֹמֵר לְמָה הַדָּבָר דּוֹמֶה לְאֶחָד שֶׁהָיָה מְהַלֵּךְ בַּדֶּרֶךְ וּפָגַע בּוֹ זְאֵב נִצַּל מִמֶּנּוּ וְהָיָה מְתַנֶּה נִסִּים שֶׁנֶּעֱשׂוּ לוֹ בַזְּאֵב פָּגַע בּוֹ אֲרִי וְנִצַּל הֵימֶנּוּ הִנִּיחַ מַעֲשֵׂה זְאֵב וְהָיָה מְתַנֶּה נִסִּים שֶׁנֶּעֱשׂוּ לוֹ בַאֲרִי כַּיּוֹצֵא בוֹ דָרַשׁ וַיִּקְרָא אֶת שֵׁם הַמָּקוֹם הַהוּא בֵּית אֵל עָבַר שֵׁם הָרִאשׁוֹן וְנִתְקַיַּם הַשֵּׁנִי כַּיּוֹצֵא בוֹ דָרַשׁ וְלֹא יִקָּרֵא עוֹד אֶת שִׁמְךָ אַבְרָם עָבַר שֵׁם הָרִאשׁוֹן וְנִתְקַיַּם הַשֵּׁנִי כַּיּוֹצֵא בוֹ דָרַשׁ וַיֹּאמֶר אֱלֹהִים אֶל אַבְרָהָם שָׂרַי אִשְׁתְּךָ לֹא תִקְרָא אֶת שְׁמָהּ שָׂרָי כִּי שָׂרָה שְׁמָהּ עָבַר שֵׁם הָרִאשׁוֹן וְנִתְקַיַּם הַשֵּׁנִי כַּיּוֹצֵא בוֹ דָרַשׁ וַיֹּאמֶר לֹא יַעֲקֹב יֵאָמֵר עוֹד שִׁמְךָ כִּי אִם יִשְׂרָאֵל כִּי שָׂרִיתָ עִם אֱלֹהִים וְעִם אֲנָשִׁים וַתּוּכָל שֵׁם הָרִאשׁוֹן נִתְקַיֵּם לוֹ וְשֵׁם הַשֵּׁנִי נִתּוֹסַף לוֹ יִצְחָק לֹא נִשְׁתַּנָּה שְׁמוֹ שֶׁנִּקְרָא מִפִּי הַקֹּדֶשׁ בָּרוּךְ הוּא וּשְׁלֹשָׁה הֵם שֶׁנִּקְרְאוּ מִפִּי הַקֹּדֶשׁ בָּרוּךְ הוּא יִצְחָק וּשְׁלֹמֹה וְיֹאשִׁיָּה בְּיִצְחָק מַהוּ אוֹמֵר אֲבָל שָׂרָה אִשְׁתְּךָ יֹלֶדֶת לְךָ בֵּן וְקָרָאתָ אֶת שְׁמוֹ יִצְחָק בִּשְׁלֹמֹה מַהוּ אוֹמֵר הִנֵּה בֵן נוֹלָד לָךְ הוּא יִהְיֶה אִישׁ מְנוּחָה וַהֲנִיחוֹתִי לוֹ מִכָּל אוֹיְבָיו מִסָּבִיב כִּי שְׁלֹמֹה יִהְיֶה שְׁמוֹ וְשָׁלוֹם וָשֶׁקֶט אֶתֵּן עַל יִשְׂרָאֵל בְּיָמָיו בְּיֹאשִׁיָּהוּ מַהוּ אוֹמֵר וַיִּקְרָא עַל הַמִּזְבֵּחַ בִּדְבַר יי וַיֹּאמֶר מִזְבֵּחַ מִזְבֵּחַ כֹּה אָמַר יי הִנֵּה בֵן נוֹלָד לְבֵית דָּוִד יֹאשִׁיָּהוּ שְׁמוֹ וְזָבַח עָלֶיךָ אֶת כֹּהֲנֵי הַבָּמוֹת הַמַּקְטִרִים עָלֶיךָ וְעַצְמוֹת אָדָם יִשְׂרְפוּ עָלֶיךָ וְיֵשׁ אוֹמְרִים אַף יִשְׁמָעֵאל בַּגּוֹיִם מָצִינוּ שְׁמוֹתֵיהֶן שֶׁלַּצַּדִּיקִים וּמַעֲשֵׂיהֶם גְּלוּיִים לְמָקוֹם עַד שֶׁלֹּא נוֹצְרוּ שֶׁנֶּאֱמַר בְּטֶרֶם אֶצָּרְךָ בַבֶּטֶן יְדַעְתִּיךָ וּבְטֶרֶם תֵּצֵא מֵרֶחֶם הִקְדַּשְׁתִּיךָ נָבִיא לַגּוֹיִם נְתַתִּיךָ מָצִינוּ שְׁמוֹתֵיהֶן שֶׁלַּצַּדִּיקִים שְׁמוֹתֵיהֶן שֶׁלָּרְשָׁעִים מְנַיִן תִּלְמֹד לוֹמַר זֹרוּ רְשָׁעִים מֵרָחֶם תָּעוּ מִבֶּטֶן דֹּבְרֵי כָזָב וַיֹּאמֶר מֹשֶׁה אֶל הָעָם זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם מִבֵּית עֲבָדִים כִּי בְּחֹזֶק יָד הוֹצִיא יי אֶתְכֶם מִזֶּה וְלֹא יֵאָכֵל חָמֵץ אֵין לִי אֶלָּא שֶׁמַּזְכִּירִים יְצִיאַת מִצְרַיִם בַּיָּמִים בַּלֵּילוֹת מְנַיִן שֶׁנֶּאֱמַר לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כֹּל יְמֵי חַיֶּיךָ יְמֵי חַיֶּיךָ הַיָּמִים כֹּל יְמֵי חַיֶּיךָ הַלֵּילוֹת כְּדִבְרֵי בֶּן זוֹמָא וַחֲכָמִים אוֹמְרִים יְמֵי חַיֶּיךָ בָּעוֹלָם הַזֶּה כָּל יְמֵי חַיֶּיךָ לְהָבִיא לִימוֹת הַמָּשִׁיחַ אָמַר לָהֶם בֶּן זוֹמָא עֲתִידִים יִשְׂרָאֵל שֶׁלֹּא לְהַזְכִּיר יְצִיאַת מִצְרַיִם לֶעָתִיד לָבֹא שֶׁנֶּאֱמַר לָכֵן הִנֵּה יָמִים בָּאִים נְאֻם יי וְלֹא יֵאָמֵר עוֹד חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם כִּי אִם חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ צָפוֹן רַבִּי נָתָן אוֹמֵר אֲשֶׁר הֶעֱלָה וַאֲשֶׁר הֵבִיא מַגִּיד שֶׁמַּזְכִּירִים יְצִיאַת מִצְרַיִם לֶעָתִיד לָבֹא וּמְנַיִן שֶׁאוֹמְרִים בָּרוּךְ אַתָּה יי אֱלֹהֵינוּ וֵאלֹהֵי אֲבוֹתֵינוּ אֱלֹהֵי אַבְרָהָם אֱלֹהֵי יִצְחָק וֵאלֹהֵי יַעֲקֹב שֶׁנֶּאֱמַר וַיֹּאמֶר עוֹד אֱלֹהִים אֶל מֹשֶׁה כֹּה תֹאמַר אֶל בְּנֵי יִשְׂרָאֵל יי אֱלֹהֵי אֲבֹתֵיכֶם נִרְאָה אֵלַי אֱלֹהֵי אַבְרָהָם יִצְחָק וְיַעֲקֹב וּמְנַיִן שֶׁהֵן מְבָרְכִין עַל הַמָּזוֹן שֶׁנֶּאֱמַר וְאָכַלְתָּ וְשָׂבָעְתָּ וּבֵרַכְתָּ זוֹ בְּרָכָה רִאשׁוֹנָה עַל הָאָרֶץ זוֹ בְּרָכָה שְׁנִיָּה הַטֹּבָה זוֹ יְרוּשָׁלַיִם שֶׁנֶּאֱמַר הָהָר הַטּוֹב הַזֶּה וְהַלְּבָנֹן אֲשֶׁר נָתַן לָךְ שֶׁגְּמָלַנוּ כָל טוֹב רַבִּי חִיָּא בַּר נַחְמָנִי אָמַר מִשּׁוּם רַבִּי יִשְׁמָעֵאל הֲרֵי הוּא אוֹמֵר וְאָכַלְתָּ וְשָׂבָעְתָּ מָה זֶה מְחֻסָּר אֲשֶׁר נָתַן לָךְ בֵּין מִדָּה טוֹבָה לְמִדַּת פֻּרְעָנוּת אֵין לִי אֶלָּא מָזוֹן שֶׁהוּא טָעוּן בְּרָכָה לְאַחֲרָיו לְפָנָיו מְנַיִן הָיָה רַבִּי יִשְׁמָעֵאל אוֹמֵר קַל וָחֹמֶר הוּא מָה כְּשֶׁאָכַל וְשָׂבַע הֲרֵי הוּא טָעוּן בְּרָכָה כְּשֶׁהוּא תָּאֵב לֹא כָל שֶׁכֵּן רַבִּי נָתָן אוֹמֵר הֲרֵי הוּא אוֹמֵר כְּבֹאֲכֶם הָעִיר כֵּן תִּמְצְאוּן אֹתוֹ בְּטֶרֶם יַעֲלֶה הַבָּמָתָה לֹאכַל כִּי לֹא יֹאכַל הָעָם עַד בֹּאוֹ כִּי הוּא יְבָרֵךְ הַזֶּבַח אַחֲרֵי כֵן יֹאכְלוּ הַקְּרֻאִים וְעַתָּה עֲלוּ כִּי אֹתוֹ כְהַיּוֹם תִּמְצְאוּן אֹתוֹ רַבִּי יִצְחָק אוֹמֵר הֲרֵי הוּא אוֹמֵר וַעֲבַדְתֶּם אֵת יי אֱלֹהֵיכֶם וּבֵרַךְ אֶת לַחְמְךָ וְאֶת מֵימֶיךָ אֵימָתַי הוּא לַחְמְךָ עַד שֶׁלֹּא אֲכַלְתּוֹ אֵין לִי אֶלָּא אֲכִילַת מָזוֹן שֶׁטָּעוּן בְּרָכָה לְפָנָיו וּלְאַחֲרָיו תּוֹרָה מְנַיִן רַבִּי יִשְׁמָעֵאל אוֹמֵר קַל וָחֹמֶר וּמָה אִם מָזוֹן שֶׁהוּא חַיֵּי שָׁעָה טָעוּן בְּרָכָה לְפָנָיו וּלְאַחֲרָיו תּוֹרָה שֶׁיֵּשׁ בָּהּ עוֹלָם הַבָּא דִּין הוּא שֶׁתִּטְעֹן בְּרָכָה לְפָנֶיהָ וּלְאַחֲרֶיהָ רַבִּי יְהוּדָה בֶּן בְּתֵירָה אוֹמֵר הֲרֵי הוּא אוֹמֵר וְאָכַלְתָּ וְשָׂבָעְתָּ מָה זֶה מְחֻסַּר טוֹבָה זוֹ תּוֹרָה דִכְתִיב כִּי לֶקַח טוֹב נָתַתִּי לָכֶם תּוֹרָתִי אַל תַּעֲזֹבוּ רַבִּי חֲנִינָא בֶּן אֲחִי רַבִּי יְהוֹשֻׁעַ אוֹמֵר הֲרֵי הוּא אוֹמֵר כִּי שֵׁם יי אֶקְרָא הָבוּ גֹדֶל לֵאלֹהֵינוּ כִּי שֵׁם יי אֶקְרָא זֶה הַמְבָרֵךְ הָבוּ גֹדֶל לֵאלֹהֵינוּ אֵלּוּ הָעוֹנִים אַחֲרָיו וּמָה הֵן עוֹנִים אַחֲרָיו בָּרוּךְ יי הַמְבֹרָךְ לְעוֹלָם וּכְשֶׁהוּא קוֹרֵא בִשְׁמוֹ יְהוּ עוֹנִין אַחֲרָיו בָּרוּךְ שֵׁם כְּבוֹד מַלְכוּתוֹ לְעוֹלָם וָעֵד וְכֵן דָּוִד אוֹמֵר גַּדְּלוּ לַיי אִתִּי וּנְרוֹמְמָה שְׁמוֹ יַחְדָּו רַבִּי אוֹמֵר זֵכֶר צַדִּיק לִבְרָכָה כְּשֶׁהוּא מַזְכִּיר אֶת הַצַּדִּיק צַדִּיק חַי הָעוֹלָמִים שֶׁנֶּאֱמַר צַדִּיק יי בְּכָל דְּרָכָיו וְחָסִיד בְּכָל מַעֲשָׂיו תֵּן לוֹ בְרָכָה אָמֵן לֹא יֵאָכֵל חָמֵץ לַעֲשׁוֹת אֶת הַמַּאֲכִיל כָּאוֹכֵל אוֹ אֵינוֹ אֶלָּא לְאָסְרוֹ בַּהֲנָאָה כְּשֶׁהוּא אוֹמֵר לֹא תֹאכַל עָלָיו חָמֵץ לָמַדְנוּ שֶׁאָסוּר בַּהֲנָאָה הָא מַה תִּלְמֹד לוֹמַר לֹא יֵאָכֵל חָמֵץ לַעֲשׁוֹת אֶת הַמַּאֲכִיל כָּאוֹכֵל דִּבְרֵי רַבִּי יֹאשִׁיָּה רַבִּי יִצְחָק אוֹמֵר אֵינוֹ צָרִיךְ וּמָה אִם שְׁרָצִים קַלִּים עָשָׂה בָהֶם אֶת הַמַּאֲכִיל כָּאוֹכֵל חָמֵץ חָמוּר אֵינוֹ דִין שֶׁנַּעֲשֶׂה בוֹ אֶת הַמַּאֲכִיל כָּאוֹכֵל הָא מַה תִּלְמֹד לוֹמַר לֹא יֵאָכֵל חָמֵץ לֹא בָא הַכָּתוּב אֶלָּא לְאָסְרוֹ בַּהֲנָאָה רַבִּי יוֹסֵה הַגָּלִילִי אוֹמֵר לֹא יֵאָכֵל חָמֵץ הַיּוֹם מַגִּיד שֶׁלֹּא אָכְלוּ יִשְׂרָאֵל מַצָּה בְּמִצְרַיִם אֶלָּא יוֹם אֶחָד בִּלְבַד הַיּוֹם אַתֶּם יֹצְאִים בְּחֹדֶשׁ הָאָבִיב שֶׁאֵין תִּלְמֹד לוֹמַר חֹדֶשׁ הָאָבִיב אֶלָּא חֹדֶשׁ שֶׁהוּא כָּשֵׁר לָכֶם לֹא חַמָּה קָשָׁה וְלֹא גְּשָׁמִים וְכֵן הוּא אוֹמֵר מוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת שֶׁאֵין תִּלְמֹד לוֹמַר בַּכּוֹשָׁרוֹת מַה תִּלְמֹד לוֹמַר בַּכּוֹשָׁרוֹת אֶלָּא חֹדֶשׁ שֶׁהוּא כָשֵׁר לָכֶם לֹא חַמָּה קָשָׁה וְלֹא גְּשָׁמִים רַבִּי יוֹנָתָן אוֹמֵר בַּכּוֹשָׁרוֹת אֵלּוּ בוֹכִים וְאֵלּוּ מְשׁוֹרְרִים מִצְרָיִם בּוֹכִים שֶׁנֶּאֱמַר וּמִצְרַיִם מְקַבְּרִים וְיִשְׂרָאֵל מְשׁוֹרְרִים שֶׁנֶּאֱמַר קוֹל רִנָּה וִישׁוּעָה בְּאָהֳלֵי צַדִּיקִים יְמִין יי עֹשָׂה חָיִל יְמִין יי רוֹמֵמָה שֶׁהַקֹּדֶשׁ בָּרוּךְ הוּא מִתְרוֹמֵם עַל מִצְרָיִם רַבִּי נָתָן אוֹמֵר בַּכּוֹשָׁרוֹת בְּמַעֲשֵׂי הֶכְשֵׁרוּת שֶׁלָּהֵם וְכֵן הוּא אוֹמֵר בְּמַרְאֹת הַצֹּבְאֹת רַבִּי אֶלְעָזָר בֶּן עֲזַרְיָה אוֹמֵר בִּזְכוּת אַבְרָהָם אָבִינוּ הוֹצִיאָם מִמִּצְרַיִם שֶׁנֶּאֱמַר כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ וְאוֹמֵר וַיּוֹצִא עַמּוֹ בְשָׂשׂוֹן בְּרִנָּה אֶת בְּחִירָיו רַבִּי שִׁמְעוֹן בֶּן יוֹחַי אוֹמֵר בִּזְכוּת הַמִּילָה הוֹצִיאָם הַקֹּדֶשׁ בָּרוּךְ הוּא שֶׁנֶּאֱמַר וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ וָאֹמַר לָךְ בְּדָמַיִךְ חֲיִי וָאֹמַר לָךְ בְּדָמַיִךְ חֲיִי דָּבָר אַחֵר בִּזְרִיזוּת יָצְאוּ יִשְׂרָאֵל מִמִּצְרַיִם שֶׁנֶּאֱמַר כִּי בְּחֹזֶק יָד הוֹצִיא יי אֶתְכֶם מִזֶּה דָּבָר אַחֵר בִּזְרִיזוּת עַצְמָן יָצְאוּ יִשְׂרָאֵל מִמִּצְרַיִם שֶׁנֶּאֱמַר וְכָכָה תֹּאכְלוּ אֹתוֹ מָתְנֵיכֶם חֲגֻרִים נַעֲלֵיכֶם בְּרַגְלֵיכֶם וּמַקֶּלְכֶם בְּיֶדְכֶם וַאֲכַלְתֶּם אֹתוֹ בְּחִפָּזוֹן פֶּסַח הוּא לַיי רַבִּי אוֹמֵר מוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת אַךְ סוֹרְרִים שָׁכְנוּ צְחִיחָה סוֹרְרִים הָיוּ אֶלָּא שֶׁנּוֹהֵג עִמָּהֶם בְּהֶכְשֵׁרוּת וְכֵן הוּא אוֹמֵר וָאֹמַר אֲלֵהֶם אִישׁ שִׁקּוּצֵי עֵינָיו הַשְׁלִיכוּ וּבְגִלּוּלֵי מִצְרַיִם אַל תִּטַּמָּאוּ אֲנִי יי אֱלֹהֵיכֶם וַיַּמְרוּ בִי וְלֹא אָבוּ לִשְׁמֹעַ אֵלַי אִישׁ אֶת שִׁקּוּצֵי עֵינֵיהֶם לֹא הִשְׁלִיכוּ וְאֶת גִּלּוּלֵי מִצְרַיִם לֹא עָזָבוּ וָאַעַשׂ לְמַעַן שְׁמִי לְבִלְתִּי הֵחֵל לְעֵינֵי הַגּוֹיִם אֲשֶׁר הֵמָּה בְתוֹכָם אֲשֶׁר נוֹדַעְתִּי אֲלֵיהֶם לְעֵינֵיהֶם לְהוֹצִיאָם מֵאֶרֶץ מִצְרָיִם אַךְ סוֹרְרִים סוֹרְרִים הָיוּ אֶלָּא שֶׁנּוֹהֵג עִמָּהֶם בְּהֶכְשֵׁרוּת הַיּוֹם אַתֶּם יֹצְאִים שֶׁאֵין תִּלְמֹד לוֹמַר בְּחֹדֶשׁ הָאָבִיב מַגִּיד שֶׁהַשָּׁנָה שֶׁיָּצְאוּ בָּהּ יִשְׂרָאֵל מִמִּצְרַיִם אֵינָהּ צְרִיכָה לְעַבֵּר וְהָיָה כִי יְבִיאֲךָ יי אֶל אֶרֶץ הַכְּנַעֲנִי בָּאָרֶץ שִׁבְעָה עֲמָמִים הַכָּתוּב מְדַבֵּר אַתָּה אוֹמֵר כֵּן אוֹ אֵינוֹ אֶלָּא בְאֶרֶץ חֲמִשָּׁה עֲמָמִין הַכָּתוּב מְדַבֵּר הֲרֵי אַתָּה אוֹמֵר נֶאֱמַר כָּאן בִּיאָה וְנֶאֱמַר לְהַלָּן בִּיאָה מַה לְּהַלָּן בְּאֶרֶץ חֲמִשָּׁה עֲמָמִין שֶׁהֵן שִׁבְעָה בְמָקוֹם אַחֵר הַכָּתוּב מְדַבֵּר אַף כָּאן בְּאֶרֶץ חֲמִשָּׁה עֲמָמִין שֶׁהֵן שִׁבְעָה הַכָּתוּב מְדַבֵּר רַבִּי יוֹסֵה הַגָּלִילִי אוֹמֵר אֲשֶׁר נִשְׁבַּע לַאֲבֹתֶיךָ לָתֶת לָךְ לָמָּה נֶאֱמַר לְפִי שֶׁהוּא אוֹמֵר וְלָקַחְתָּ מֵרֵאשִׁית כָּל פְּרִי הָאֲדָמָה שׁוֹמֵעַ אֲנִי כָּל הָאֲרָצוֹת בְּמַשְׁמָע הֲרֵי אַתָּה דָן נֶאֱמַר כָּאן שְׁבוּעָה וְנֶאֱמַר לְהַלָּן שְׁבוּעָה מַה לְּהַלָּן בְּאֶרֶץ חֲמִשָּׁה עֲמָמִים שֶׁהֵם שִׁבְעָה בְמָקוֹם אַחֵר אַף כָּאן בְּאֶרֶץ חֲמִשָּׁה עֲמָמִים שֶׁהֵם שִׁבְעָה בְמָקוֹם אַחֵר רַבִּי יֹאשִׁיָּה אוֹמֵר נֶאֱמַר כָּאן אֶרֶץ זָבַת חָלָב וּדְבָשׁ וְנֶאֱמַר לְהַלָּן אֶרֶץ זָבַת חָלָב וּדְבָשׁ מַה לְּהַלָּן בְּאֶרֶץ חֲמִשָּׁה עֲמָמִים שֶׁהֵן שִׁבְעָה בְמָקוֹם אַחֵר אַף כָּאן בְּאֶרֶץ חֲמִשָּׁה עֲמָמִים שֶׁהֵן שִׁבְעָה בְמָקוֹם אַחֵר אֲשֶׁר נִשְׁבַּע לַאֲבֹתֶיךָ וְהֵיכָן נִשְׁבַּע לַאֲבוֹתֶיךָ בַּיּוֹם הַהוּא כָּרַת יי אֶת אַבְרָם בְּרִית לֵאמֹר לְזַרְעֲךָ נָתַתִּי אֶת הָאָרֶץ הַזֹּאת מִנְּהַר מִצְרַיִם עַד הַנָּהָר הַגָּדֹל נְהַר פְּרָת בְּיִצְחָק מַה הוּא אוֹמֵר גּוּר בָּאָרֶץ הַזֹּאת וְאֶהְיֶה עִמְּךָ וַאֲבָרְכֶךָּ כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ בְּיַעֲקֹב הוּא אוֹמֵר הָאָרֶץ אֲשֶׁר אַתָּה שֹׁכֵב עָלֶיהָ לְךָ אֶתְּנֶנָּה וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה כָּעֲבוֹדָה שֶׁעָבַדְתָּ בְמִצְרַיִם כָּךְ עֲשֵׂה לַדּוֹרוֹת דִּבְרֵי רַבִּי יוֹנָתָן שִׁבְעַת יָמִים תֹּאכַל מַצֹּת שׁוֹמֵעַ אֲנִי כָּל מַצָּה בְּמַשְׁמָעוֹ תִּלְמֹד לוֹמַר לֹא תֹאכַל עָלָיו חָמֵץ שִׁבְעַת יָמִים תֹּאכַל עָלָיו מַצּוֹת לֹא אָמַרְתִּי אֶלָּא דְּבָרִים שֶׁבָּאִים לִידֵי מַצָּה וְחָמֵץ וְאֵי זֶה זֶה זֶה חֲמֵשֶׁת הַמִּינִין הַחִטִּין וְהַשְּׂעוֹרִים וְהַכֻּסְּמִים וְשִׁבֹּלֶת שׁוּעָל וְשִׁיפוֹן יָצְאוּ אֹרֶז וְדֹחַן וְהַפְּרָגִין וְהַשַּׁמְשְׁמִין וְהַקִּטְנִיּוֹת שֶׁאֵין בָּאִין לִידֵי מַצָּה וְחָמֵץ אֶלָּא לִידֵי סֵרָחוֹן שִׁבְעַת יָמִים תֹּאכַל מַצֹּת לַעֲשׁוֹת הָרִאשׁוֹן חוֹבָה וּשְׁאָר הַיָּמִים רְשׁוּת אוֹ אֵינוֹ אֶלָּא לַעֲשׁוֹת הָרִאשׁוֹן רְשׁוּת וְהָאַחֲרוֹן חוֹבָה תִּלְמֹד לוֹמַר בָּרִאשֹׁן בְּאַרְבָּעָה עָשָׂר יוֹם לַחֹדֶשׁ בָּעֶרֶב הַכָּתוּב קְבָעוֹ חוֹבָה הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן שִׁבְעַת יָמִים תֹּאכַל מַצֹּת כָּתוּב אֶחָד אוֹמֵר שִׁבְעַת יָמִים וְכָתוּב אֶחָד אוֹמֵר שֵׁשֶׁת יָמִים כֵּיצַד יִתְקַיְּמוּ שְׁנֵי כְתוּבִים אֵלּוּ הַשְּׁבִיעִי הַזֶּה הָיָה בַכְּלָל יָצָא מִן הַכְּלָל לְלַמֵּד עַל הַכְּלָל מַה שְּׁבִיעִי רְשׁוּת אַף כֻּלָּן רְשׁוּת אִי מַה שְּׁבִיעִי רְשׁוּת אַף לַיְלָה הָרִאשׁוֹן רְשׁוּת תִּלְמֹד לוֹמַר בָּרִאשׁוֹן בְּאַרְבָּעָה עָשָׂר יוֹם הַכָּתוּב קְבָעוֹ חוֹבָה הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן לַיְלָה הָרִאשׁוֹן חוֹבָה וּשְׁאָר כָּל הַיָּמִים רְשׁוּת הַשְּׁבִיעִי הַזֶּה מִן הַכְּלָל יָצָא מוּצָא מִן הַכְּלָל לְלַמֵּד עַל הַכְּלָל מַה שְּׁבִיעִי רְשׁוּת אַף כֻּלָּן רְשׁוּת דָּבָר אַחֵר כָּתוּב אֶחָד אוֹמֵר שֵׁשֶׁת יָמִים וְכָתוּב אֶחָד אוֹמֵר שִׁבְעַת יָמִים כֵּיצַד יִתְקַיְּמוּ שְׁנֵי מִקְרָאוֹת הַלָּלוּ אֶלָּא שִׁשָּׁה מִן הֶחָדָשׁ וְשִׁבְעָה מִן הַיָּשָׁן וּבַיּוֹם הַשְּׁבִיעִי חַג לַיי לָמָּה נֶאֱמַר לְפִי שֶׁהוּא אוֹמֵר וְחַגֹּתֶם אֹתוֹ חַג לַיי אֵין לָךְ אֶלָּא יוֹם טוֹב הָרִאשׁוֹן שֶׁהוּא טָעוּן חֲגִיגָה יוֹם טוֹב הָאַחֲרוֹן מְנַיִן תִּלְמֹד לוֹמַר וּבַיּוֹם הַשְּׁבִיעִי חַג לַיי אֵין לִי אֶלָּא יוֹם טוֹב רִאשׁוֹן וְאַחֲרוֹן שֶׁהֵן טְעוּנִין חֲגִיגָה חֻלּוֹ שֶׁלַּמּוֹעֵד מְנַיִן הֲרֵי אַתָּה דָן הוֹאִיל וְיוֹם טוֹב הָרִאשׁוֹן וְהָאַחֲרוֹן קְרוּיִין מִקְרָא קֹדֶשׁ וְחֻלּוֹ שֶׁלַּמּוֹעֵד קָרוּי מִקְרָא קֹדֶשׁ אִם לָמַדְתָּ עַל יוֹם טוֹב הָרִאשׁוֹן וְהָאַחֲרוֹן שֶׁהֵם קְרוּיִים מִקְרָא קֹדֶשׁ שֶׁהֵם טְעוּנִים חֲגִיגָה אַף חֻלּוֹ שֶׁלַּמּוֹעֵד שֶׁהוּא קָרוּי מִקְרָא קֹדֶשׁ דִּין הוּא שֶׁיִּטְעֹן חֲגִיגָה וְעוֹד קַל וָחֹמֶר וּמָה אִם יוֹם טוֹב רִאשׁוֹן וְאַחֲרוֹן שֶׁאֵין קְדֻשָּׁה לֹא לִפְנֵיהֶם וְלֹא לְאַחֲרֵיהֶם הֵן טְעוּנִין חֲגִיגָה חֻלּוֹ שֶׁלַּמּוֹעֵד שֶׁיֵּשׁ קְדֻשָּׁה לְפָנָיו וּלְאַחֲרָיו דִּין הוּא שֶׁיִּטְעֹן חֲגִיגָה דָּבָר אַחֵר אִם יוֹם טוֹב הָרִאשׁוֹן וְהָאַחֲרוֹן שֶׁאֵין קְדֻשָּׁה לְפָנָיו וּלְאַחֲרָיו וְאֵין טְעוּנִין חֲגִיגָה לִפְנֵיהֶם וּלְאַחֲרֵיהֶם הֲרֵי הֵן טְעוּנִין חֲגִיגָה חֻלּוֹ שֶׁלַּמּוֹעֵד שֶׁהוּא טָעוּן חֲגִיגָה לְפָנָיו וּלְאַחֲרָיו לֹא דִּין הוּא שֶׁיִּטְעֹן חֲגִיגָה אוֹ כָּל זְמַן שֶׁיֵּשׁ חֲגִיגָה יֵשׁ מַצָּה כָּל זְמַן שֶׁאֵין חֲגִיגָה אֵין מַצָּה תִּלְמֹד לוֹמַר מַצּוֹת יֵאָכֵל אֵת שִׁבְעַת הַיָּמִים מַצּוֹת יֵאָכֵל אֵת שִׁבְעַת הַיָּמִים לָמָּה נֶאֱמַר לְפִי שֶׁלֹּא לָמַדְנוּ עַל הֶחָמֵץ שֶׁהוּא אָסוּר מִשֵּׁשׁ שָׁעוֹת וּלְמַעְלָה מְנַיִן שֶׁהוּא אָסוּר מִשֵּׁשׁ שָׁעוֹת וּלְמַעְלָה תִּלְמֹד לוֹמַר מַצּוֹת יֵאָכֵל אֵת שִׁבְעַת הַיָּמִים מִכָּן הָיָה רַבִּי יְהוּדָה אוֹמֵר בִּשְׁלֹשָׁה פְרָקִים בּוֹדְקִין אֶת הֶחָמֵץ אוֹר אַרְבָּעָה עָשָׂר וּבְאַרְבָּעָה עָשָׂר בַּשַּׁחְרִית וּבְשָׁעַת הַבִּעוּר וְלֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר הִקִּישׁ חָמֵץ לַשְּׂאוֹר וּשְׂאוֹר לֶחָמֵץ מָה זֶה בְּבַל יֵרָאֶה אַף זֶה בְּבַל יֵרָאֶה מָה זֶה בְּבַל יִמָּצֵא אַף זֶה בְּבַל יִמָּצֵא מָה זֶה מֵחֲמֵשֶׁת הַמִּינִין אַף זֶה מֵחֲמֵשֶׁת הַמִּינִין בְּכָל גְּבֻלֶךָ לָמָּה נֶאֱמַר לְפִי שֶׁנֶּאֱמַר שְׂאֹר לֹא יִמָּצֵא בְּבָתֵּיכֶם שׁוֹמֵעַ אֲנִי כִּשְׁמוּעוֹ תִּלְמֹד לוֹמַר בְּכָל גְּבֻלֶךָ אִם כֵּן לָמָּה נֶאֱמַר בְּבָתֵּיכֶם מָה בֵּיתָךְ בִּרְשׁוּתָךְ אַף גְּבוּלָךְ בִּרְשׁוּתָךְ יָצָא חֲמֵצוֹ שֶׁלְּיִשְׂרָאֵל שֶׁהוּא בִרְשׁוּת נָכְרִי אַף עַל פִּי שֶׁהוּא יָכֹל לְבַעֲרוֹ אֲבָל אֵינוֹ בִּרְשׁוּתוֹ יָצָא חֲמֵצוֹ שֶׁלַּנָּכְרִי שֶׁהוּא בִּרְשׁוּת יִשְׂרָאֵל וְחָמֵץ שֶׁנָּפְלָה עָלָיו מַפֹּלֶת אַף עַל פִּי שֶׁהוּא בִּרְשׁוּתוֹ אֲבָל אֵינוֹ יָכֹל לְבַעֲרוֹ אַתָּה אוֹמֵר לְכָךְ בָּא אוֹ אֵינוֹ בָא אֶלָּא לְלַמֵּד בַּגְּבוּלִין שִׁבְעָה וּבַבָּתִּים לְעוֹלָם תִּלְמֹד לוֹמַר לֹא יֵרָאֶה לְךָ שְׂאֹר בְּכָל גְּבֻלְךָ שִׁבְעַת יָמִים מָה בַּגְּבוּלִין שִׁבְעָה אַף בַּבָּתִּים שִׁבְעָה וְהִגַּדְתָּ לְבִנְךָ שׁוֹמֵעַ אֲנִי מֵרֹאשׁ חֹדֶשׁ תִּלְמֹד לוֹמַר בַּיּוֹם הַהוּא אִי בַּיּוֹם הַהוּא יָכֹל מִבְּעוֹד יוֹם תִּלְמֹד לוֹמַר בַּעֲבוּר זֶה בְּשָׁעָה שֶׁיֵּשׁ מַצָּה וּמָרוֹר מֻנָּחִים לְפָנֶיךָ עַל שֻׁלְחָנָךְ בַּעֲבוּר זֶה עָשָׂה יי לִי לָמָּה נֶאֱמַר לְפִי שֶׁהוּא אוֹמֵר מָה הָעֲבֹדָה הַזֹּאת לָכֶם אֶלָּא זֶה בֶּן רָשָׁע הוּא שֶׁהוֹצִיא אֶת עַצְמוֹ מִן הַכְּלָל וּלְפִי שֶׁהוֹצִיא אֶת עַצְמוֹ מִן הַכְּלָל אַף אַתָּה הוֹצִיאֵהוּ מִן הַכְּלָל בַּעֲבוּר זֶה עָשָׂה יי לִי בְּצֵאתִי מִמִּצְרָיִם לִי וְלֹא לָךְ וּלְפִי שֶׁהוֹצֵאתָ אֶת עַצְמָךְ מִן הַכְּלָל אִלּוּ הָיִיתָ שָׁם לֹא הָיִיתָ נִגְאָל וְהָיָה לְךָ לְאוֹת עַל יָדְךָ זֶה כֶּרֶךְ אֶחָד שֶׁלְּאַרְבַּע פַּרְשִׁיּוֹת וְהַדִּין נוֹתֵן הוֹאִיל וְאָמְרָה תּוֹרָה תֵּן תְּפִלִּין בַּיָּד תֵּן תְּפִלִּין בָּרֹאשׁ מַה בָּרֹאשׁ אַרְבַּע טוֹטָפוֹת אַף בַּיָּד אַרְבַּע טוֹטָפוֹת תִּלְמֹד לוֹמַר וְהָיָה לְךָ לְאוֹת עַל יָדְךָ כֶּרֶךְ אֶחָד שֶׁלְּאַרְבַּע פַּרְשִׁיּוֹת יָכֹל כַּשֵּׁם שֶׁבַּיָּד כֶּרֶךְ אֶחָד כָּךְ בָּרֹאשׁ כֶּרֶךְ אֶחָד וְהַדִּין נוֹתֵן הוֹאִיל וְאָמְרָה תּוֹרָה תֵּן תְּפִלִּין בַּיָּד תֵּן תְּפִלִּין בָּרֹאשׁ מַה בַּיָּד כֶּרֶךְ אֶחָד אַף בָּרֹאשׁ כֶּרֶךְ אֶחָד תִּלְמֹד לוֹמַר לְטֹטָפֹת לְטוֹטָפֹת הֲרֵי אַרְבַּע טוֹטָפוֹת אֲמוּרוֹת אוֹ יַעֲשֶׂה אַרְבַּע כִּיסִין שֶׁלְּאַרְבַּע פַּרְשִׁיּוֹת תִּלְמֹד לוֹמַר וּלְזִכָּרוֹן בֵּין עֵינֶיךָ כִּיס אֶחָד שֶׁלְּאַרְבַּע פַּרְשִׁיּוֹת עַל יָדְךָ עַל גֹּבַהּ שֶׁלַּיָּד אוֹ אֵינוֹ אֶלָּא עַל יָדְךָ כְּמַשְׁמָעוֹ הַדִּין נוֹתֵן הוֹאִיל וְאָמְרָה תּוֹרָה תֵּן תְּפִלִּין בַּיָּד תֵּן תְּפִלִּין בָּרֹאשׁ מַה בָּרֹאשׁ עַל גֹּבַהּ שֶׁלָּרֹאשׁ אַף בַּיָּד עַל גֹּבַהּ שֶׁלַּיָּד רַבִּי אֱלִיעֶזֶר אוֹמֵר עַל יָדְךָ עַל גֹּבַהּ שֶׁלַּיָּד אַתָּה אוֹמֵר עַל גֹּבַהּ שֶׁלַּיָּד אוֹ אֵינוֹ אֶלָּא עַל הַיָּד כְּמַשְׁמָעוֹ תִּלְמֹד לוֹמַר וְהָיָה לְךָ לְאוֹת עַל יָדְךָ לְךָ לְאוֹת וְאֵינָהּ אוֹת לַאֲחֵרִים רַבִּי יִצְחָק אוֹמֵר עַל גֹּבַהּ שֶׁלַּיָּד אוֹ אֵינוֹ אֶלָּא עַל יָדְךָ כְּמַשְׁמָעוֹ תִּלְמֹד לוֹמַר וְשַׂמְתֶּם אֶת דְּבָרַי אֵלֶּה עַל לְבַבְכֶם לֹא אָמַרְתִּי אֶלָּא דָּבָר שֶׁהוּא מְכֻוָּן כְּנֶגֶד הַלֵּב וְאֵי זֶה הוּא דָּבָר שֶׁהוּא מְכֻוָּן כְּנֶגֶד הַלֵּב זֶה גֹּבַהּ שֶׁלַּיָּד עַל יָדְךָ זֶה שְׂמֹאל אַתָּה אוֹמֵר זֶה שְׂמֹאל אוֹ אֵינוֹ אֶלָּא יָמִין אַף עַל פִּי שֶׁאֵין רְאָיָה לַדָּבָר זֵכֶר לַדָּבָר שֶׁנֶּאֱמַר אַף יָדִי יָסְדָה אֶרֶץ וִימִינִי טִפְּחָה שָׁמָיִם קֹרֵא אֲנִי אֲלֵיהֶם יַעַמְדוּ יַחְדָּו וְאוֹמֵר יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים הָא אֵינוֹ יָד בְּכָל מָקוֹם אֶלָּא שְׂמֹאל רַבִּי נָתָן אוֹמֵר וּקְשַׁרְתָּם וּכְתַבְתָּם מַה כְּתִיבָה בַּיָּמִין אַף קְשִׁירָה בַּיָּמִין אַבָּא יוֹסֵה הֶחָרָם אוֹמֵר מָצִינוּ שֶׁהַיָּמִין קְרוּיָה יָד אַף עַל פִּי שֶׁאֵין רְאָיָה לַדָּבָר זֵכֶר לַדָּבָר שֶׁנֶּאֱמַר וַיִּשְׁלַח יִשְׂרָאֵל אֶת יְמִינוֹ וּמַה תִּלְמֹד לוֹמַר עַל יָדְךָ לְהָבִיא אֶת הַגִּדֵּם שֶׁיְּהֵא נוֹתֵן בַּיָּמִין וְהָיָה לְאוֹת עַל יָדְכָה וּלְטוֹטָפֹת בֵּין עֵינֶיךָ כָּל זְמַן שֶׁלַּיָּד בַּיָּד תֵּן אֶת שֶׁלָּרֹאשׁ בָּרֹאשׁ מִכָּן אָמְרוּ מִצְוַת תְּפִלִּין כְּשֶׁהוּא נוֹתֵן נוֹתֵן שֶׁלַּיָּד וְאַחַר כָּךְ נוֹתֵן שֶׁלָּרֹאשׁ וּכְשֶׁהוּא חוֹלֵץ חוֹלֵץ אֶת שֶׁלָּרֹאשׁ וְאַחַר כָּךְ חוֹלֵץ אֶת שֶׁלַּיָּד בֵּין עֵינֶיךָ עַל גֹּבַהּ שֶׁלָּרֹאשׁ אַתָּה אוֹמֵר גֹּבַהּ שֶׁלָּרֹאשׁ אוֹ אֵינוֹ אֶלָּא בֵּין עֵינֶיךָ כִּשְׁמוּעוֹ תִּלְמֹד לוֹמַר בָּנִים אַתֶּם לַיי אֱלֹהֵיכֶם לֹא תִתְגֹּדְדוּ וְלֹא תָשִׂימוּ קָרְחָה בֵּין עֵינֵיכֶם לָמֵת מָה בֵּין עֵינֵיכֶם הָאָמוּר לְהַלָּן עַל גֹּבַהּ שֶׁלָּרֹאשׁ אַף בֵּין עֵינֶיךָ הָאָמוּר כָּאן עַל גֹּבַהּ שֶׁלָּרֹאשׁ רַבִּי יְהוּדָה אוֹמֵר הוֹאִיל וְאָמְרָה תּוֹרָה תֵּן תְּפִלִּין בַּיָּד תֵּן תְּפִלִּין בָּרֹאשׁ מַה בַּיָּד מָקוֹם שֶׁהוּא רָאוּי לִטַּמֵּא בְּנֶגַע אֶחָד אַף בָּרֹאשׁ מָקוֹם שֶׁהוּא רָאוּי לִטַּמֵּא בְּנֶגַע אֶחָד לְמַעַן תִּהְיֶה תּוֹרַת יי בְּפִיךָ לָמָּה נֶאֱמַר לְפִי שֶׁנֶּאֱמַר וְהָיָה לְךָ לְאוֹת שׁוֹמֵעַ אֲנִי אַף הַנָּשִׁים בְּמַשְׁמָע וְהַדִּין נוֹתֵן הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה אִם לָמַדְתָּ עַל מְזוּזָה שֶׁהִיא נוֹהֶגֶת בַּנָּשִׁים כְּבָאֲנָשִׁים יָכֹל אַף תְּפִלִּין יִנְהֲגוּ בַּנָּשִׁים כְּבָאֲנָשִׁים תִּלְמֹד לוֹמַר לְמַעַן תִּהְיֶה תּוֹרַת יי בְּפִיךָ לֹא אָמַרְתִּי אֶלָּא בְמִי שֶׁהוּא חַיָּב בְּתַלְמוּד תּוֹרָה מִכָּן אָמְרוּ הַכֹּל חַיָּבִין בַּתְּפִלִּין חוּץ מִנָּשִׁים וַעֲבָדִים מִיכָל בַּת כּוּשִׁי הָיְתָה מַנַּחַת תְּפִלִּין אִשְׁתּוֹ שֶׁלְּיוֹנָה הָיְתָה עוֹלָה לָרְגָלִים טְבִי עַבְדּוֹ שֶׁלְּרַבָּן גַּמְלִיאֵל הָיָה מַנִּיחַ תְּפִלִּין וּלְזִכָּרוֹן בֵּין עֵינֶיךָ לְמַעַן תִּהְיֶה תּוֹרַת יי בְּפִיךָ מִכָּן אָמְרוּ כָּל הַמַּנִּיחַ תְּפִלִּין כְּאִלּוּ קוֹרֵא בַתּוֹרָה וְכָל הַקּוֹרֵא בַּתּוֹרָה פָּטוּר מִן הַתְּפִלִּין וְשָׁמַרְתָּ אֶת הַחֻקָּה הַזֹּאת לְמוֹעֲדָהּ לָמָּה נֶאֱמַר לְפִי שֶׁנֶּאֱמַר וְהָיָה לְךָ לְאוֹת עַל יָדְךָ שׁוֹמֵעַ אֲנִי אַף הַקְּטַנִּים בְּמַשְׁמָע וְהַדִּין נוֹתֵן הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה אִם לָמַדְתָּ עַל מְזוּזָה שֶׁהִיא נוֹהֶגֶת בַּקְּטַנִּים כְּבַגְּדוֹלִים אַף תְּפִלִּין יִנְהֲגוּ בַּקְּטַנִּים כְּבַגְּדוֹלִים תִּלְמֹד לוֹמַר וְשָׁמַרְתָּ אֶת הַחֻקָּה הַזֹּאת לֹא אָמַרְתִּי אֶלָּא בְמִי שֶׁיּוֹדֵעַ לִשְׁמֹר תְּפִלִּין מִכָּן אָמְרוּ קָטָן הַיּוֹדֵעַ לִשְׁמֹר תְּפִלִּין הֲרֵי הוּא עוֹשֶׂה לוֹ תְּפִלִּין וְשָׁמַרְתָּ אֶת הַחֻקָּה הַזֹּאת זוֹ חֻקַּת תְּפִלִּין אַתָּה אוֹמֵר זוֹ חֻקַּת תְּפִלִּין אוֹ אֵינוֹ אֶלָּא חֻקַּת כָּל הַמִּצְווֹת אָמַרְתָּ בַּמֵּי הָעִנְיָן מְדַבֵּר בַּתְּפִלִּין מִיָּמִים יָמִימָה לָמָּה נֶאֱמַר לְפִי שֶׁהוּא אוֹמֵר וְהָיָה לְךָ לְאוֹת שׁוֹמֵעַ אֲנִי אַף הַלֵּילוֹת בְּמַשְׁמָע וְהַדִּין נוֹתֵן הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה אִם לָמַדְתָּ עַל מְזוּזָה שֶׁנּוֹהֶגֶת בַּלֵּילוֹת כְּבַיָּמִים יָכֹל אַף תְּפִלִּין נוֹהֲגִין בַּלֵּילוֹת כְּבַיָּמִים תִּלְמֹד לוֹמַר מִיָּמִים יָמִימָה בַּיָּמִים אַתָּה נוֹתֵן וְלֹא בַלֵּילוֹת דָּבָר אַחֵר מִיָּמִים יָמִימָה לָמָּה נֶאֱמַר לְפִי שֶׁהוּא אוֹמֵר וְהָיָה לְךָ לְאוֹת שׁוֹמֵעַ אֲנִי אַף שַׁבָּתוֹת וְיָמִים טוֹבִים בְּמַשְׁמָע וְהַדִּין נוֹתֵן הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה אִם לָמַדְתָּ עַל מְזוּזָה שֶׁנּוֹהֶגֶת בַּשַּׁבָּתוֹת וּבְיָמִים טוֹבִים יָכֹל אַף תְּפִלִּין יִנְהֲגוּ בַשַּׁבָּתוֹת וּבְיָמִים טוֹבִים תִּלְמֹד לוֹמַר מִיָּמִים יָמִימָה יָצְאוּ שַׁבָּתוֹת וְיָמִים טוֹבִים רַבִּי יֹאשִׁיָּה אוֹמֵר מִיָּמִים יָמִימָה הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה אִם לָמַדְתָּ עַל מְזוּזָה שֶׁנּוֹהֶגֶת בַּשַּׁבָּתוֹת וּבְיָמִים טוֹבִים יָכֹל אַף תְּפִלִּין כֵּן תִּלְמֹד לוֹמַר מִיָּמִים יָמִימָה דָּבָר אַחֵר מִיָּמִים יָמִימָה יֵשׁ יָמִים שֶׁאַתָּה נוֹתֵן וְיֵשׁ יָמִים שֶׁאֵין אַתָּה נוֹתֵן יָצְאוּ שַׁבָּתוֹת וְיָמִים טוֹבִים רַבִּי יִצְחָק אוֹמֵר הוֹאִיל וְשַׁבָּת קְרוּיָה אוֹת וּתְפִלִּין קְרוּיִין אוֹת לֹא יִתֵּן אוֹת בְּתוֹךְ אוֹת אוֹ יִתֵּן אוֹת בְּתוֹךְ אוֹת אָמַרְתָּ תִּדְחֶה שַׁבָּת שֶׁהִיא קְרוּיָה אוֹת וּבְרִית לַתְּפִלִּין שֶׁאֵינָן קְרוּיִין אֶלָּא אוֹת בִּלְבַד רַבִּי אֱלִיעֶזֶר אוֹמֵר הוֹאִיל וְשַׁבָּת קְרוּיָה אוֹת וּתְפִלִּין קְרוּיִין אוֹת לֹא יִתֵּן אוֹת בְּתוֹךְ אוֹת אוֹ יִתֵּן אוֹת בְּתוֹךְ אוֹת אָמַרְתָּ תִּדְחֶה שַׁבָּת שֶׁחַיָּבִין עָלֶיהָ כָּרֵת וּמִיתַת בֵּית דִּין לַתְּפִלִּין שֶׁאֵין חַיָּבִין עֲלֵיהֶן לֹא כָרֵת וְלֹא מִיתַת בֵּית דִּין דָּבָר אַחֵר מִיָּמִים יָמִימָה מַגִּיד שֶׁאָדָם צָרִיךְ לִבְדֹּק אֶת הַתְּפִלִּין אַחַת לִשְׁנֵים עָשָׂר חֹדֶשׁ נֶאֱמַר כָּאן מִיָּמִים יָמִימָה וְנֶאֱמַר לְהַלָּן יָמִים תִּהְיֶה גְאֻלָּתוֹ מַה יָּמִים הָאָמוּר לְהַלָּן אֵין פָּחוּת מִשְּׁנֵים עָשָׂר חֹדֶשׁ אַף יָמִים הָאֲמוּרִים כָּאן אֵין פָּחוּת מִשְּׁנֵים עָשָׂר חֹדֶשׁ דִּבְרֵי בֵית הִלֵּל בֵּית שַׁמַּי אוֹמְרִים אֵינוֹ צָרִיךְ לְבָדְקָן עוֹלָמִית שַׁמַּי הַזָּקֵן אוֹמֵר אֵלּוּ תְּפִלִּין שֶׁלַּאֲבִי אִמָּא וְהָיָה כִי יְבִיאֲךָ יי אֶל אֶרֶץ הַכְּנַעֲנִי זָכָה כְנַעַן שֶׁתִּקָּרֵא הָאָרֶץ עַל שְׁמוֹ וְכִי מָה עָשָׂה כְּנַעַן אֶלָּא כֵּיוָן שֶׁשָּמַע כְּנַעַן שֶׁיִּשְׂרָאֵל נִכְנָסִין לָאָרֶץ עָמַד וּפִנָּה מִפְּנֵיהֶם אָמַר לוֹ הַקֹּדֶשׁ בָּרוּךְ הוּא אַתָּה פִנִּיתָ מִפְּנֵי בָּנַי אַף אֲנִי אֶקְרָא הָאָרֶץ עַל שְׁמָךְ וְאֶתֵּן לָךְ אֶרֶץ יָפָה כְּאַרְצָךְ וְאֵי זוֹ זוֹ זוֹ אַפְרִיקָא וְכֵן הוּא אוֹמֵר וּכְנַעַן יָלַד אֶת צִידֹן בְּכֹרוֹ וְאֶת חֵת וּכְתִיב וַיַּעֲנוּ בְנֵי חֵת אֶת אַבְרָהָם לֵאמֹר לוֹ שְׁמָעֵנוּ אֲדֹנִי נְשִׂיא אֱלֹהִים אַתָּה בְּתוֹכֵנוּ בְּמִבְחַר קְבָרֵינוּ קְבֹר אֶת מֵתֶךָ אִישׁ מִמֶּנּוּ אֶת קִבְרוֹ לֹא יִכְלֶה מִמְּךָ מִקְּבֹר מֵתֶךָ אָמַר לָהֶם הַקֹּדֶשׁ בָּרוּךְ הוּא אַתֶּם כִּבַּדְתֶּם אֶת יְדִידַי אַף אֲנִי אֶקְרָא הָאָרֶץ עַל שִׁמְכֶם וְאֶתֵּן לָכֶם אֶרֶץ יָפָה כְּאַרְצְכֶם וְאֵי זוֹ זוֹ זוֹ אַפְרִיקִי כַּאֲשֶׁר נִשְׁבַּע לְךָ וְהֵיכָן נִשְׁבַּע לָךְ וְהֵבֵאתִי אֶתְכֶם אֶל הָאָרֶץ אֲשֶׁר נָשָׂאתִי אֶת יָדִי לָתֵת אֹתָהּ לְאַבְרָהָם לְיִצְחָק וּלְיַעֲקֹב וְנָתַתִּי אֹתָהּ לָכֶם מוֹרָשָׁה אֲנִי יי וְלַאֲבֹתֶיךָ וְהֵיכָן נִשְׁבַּע לַאֲבוֹתֶיךָ בְּאַבְרָהָם כְּתִיב בַּיּוֹם הַהוּא כָּרַת יי אֶת אַבְרָם בְּרִית לֵאמֹר בְּיִצְחָק כְּתִיב גּוּר בָּאָרֶץ הַזֹּאת וְאֶהְיֶה עִמְּךָ וַאֲבָרְכֶךָּ כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ בְּיַעֲקֹב כְּתִיב הָאָרֶץ אֲשֶׁר אַתָּה שֹׁכֵב עָלֶיהָ לְךָ אֶתְּנֶנָּה וּלְזַרְעֶךָ וּנְתָנָהּ לָךְ שֶׁלֹּא תְּהֵא בְעֵינֶיךָ כִּירוּשַׁת אָבוֹת אֶלָּא תְּהֵא בְעֵינֶיךָ כְּאִלּוּ הַיּוֹם נְתוּנָה לָךְ וְהַעֲבַרְתָּ כָל פֶּטֶר רֶחֶם אֵין הַעֲבָרָה אֶלָּא הַפְרָשָׁה וְכֵן הוּא אוֹמֵר וְהַעֲבַרְתֶּם אֶת נַחֲלָתוֹ לְבִתּוֹ שִׁמְעוֹן בֶּן עַזַּי אוֹמֵר וְהַעֲבַרְתָּ מַה תִּלְמֹד לוֹמַר לְפִי שֶׁהוּא אוֹמֵר כֹּל אֲשֶׁר יַעֲבֹר תַּחַת הַשָּׁבֶט שׁוֹמֵעַ אֲנִי אַף הַיָּתוֹם בְּמַשְׁמָע וְהַדִּין נוֹתֵן וּמָה אִם בַּעַל מוּם שֶׁאֵינוֹ כָשֵׁר לְגַבֵּי מִזְבֵּחַ הֲרֵי הוּא נִכְנָס לַדֵּיר לְהִתְעַשֵּׂר יָתוֹם שֶׁהוּא כָשֵׁר לְגַבֵּי מִזְבֵּחַ לֹא יְהֵא נִכְנָס לַדֵּיר לְהִתְעַשֵּׂר וַהֲרֵי הַלָּקוּחַ יוֹכִיחַ שֶׁהוּא כָשֵׁר עַל גַּבֵּי הַמִּזְבֵּחַ וְאֵינוֹ נִכְנָס לַדֵּיר לְהִתְעַשֵּׂר הוּא יוֹכִיחַ עַל הַיָּתוֹם אַף עַל פִּי שֶׁהוּא כָשֵׁר עַל גַּבֵּי הַמִּזְבֵּחַ לֹא יְהֵא נִכְנָס לַדֵּיר לְהִתְעַשֵּׂר לֹא אִם אָמַרְתָּ בַּלָּקוּחַ שֶׁאֵינוֹ נוֹלָד בִּרְשׁוּתוֹ לְכָךְ אֵינוֹ נִכְנָס לַדֵּיר לְהִתְעַשֵּׂר תֹּאמַר בַּיָּתוֹם שֶׁנּוֹלַד בִּרְשׁוּתוֹ לְכָךְ יְהֵא נִכְנָס לַדֵּיר לְהִתְעַשֵּׂר לֹא זָכִיתִי מִן הַדִּין נֶאֱמַר כָּאן עֲבָרָה וְנֶאֱמַר לְהַלָּן עֲבָרָה מָה עֲבָרָה הָאֲמוּרָה כָּאן אֵין קְדֻשָּׁה חָלָה עָלָיו אֶלָּא בְחַיֵּי אִמּוֹ אַף עֲבָרָה הָאֲמוּרָה לְהַלָּן דִּין הוּא שֶׁלֹּא תְהֵא קְדֻשָּׁה חָלָה עָלָיו אֶלָּא בְּחַיֵּי אִמּוֹ אִי מַה כָּאן זְכָרִים אַף לְהַלָּן זְכָרִים תִּלְמֹד לוֹמַר כֹּל אֲשֶׁר יַעֲבֹר תַּחַת הַשָּׁבֶט אֶחָד זְכָרִים וְאֶחָד נְקֵבוֹת בְּמַשְׁמָע וְכָל פֶּטֶר שֶׁגֶר בְּהֵמָה אֵין פֶּטֶר שֶׁגֶר בְּהֵמָה אֶלָּא שֶׁשִּׁגְּרַתּוּ אִמּוֹ יְהֵא פָּטוּר מִן הַבְּכוֹרָה וְהַבָּא אַחֲרָיו אֵינוֹ בְּכוֹר אֲשֶׁר יִהְיֶה לְךָ לְהוֹצִיא אֶת הַמּוֹכֵר עֹבֶר בְּהֶמְתּוֹ לַגּוֹי מַשְׁמָע מוֹצִיא אֲנִי אֶת הַמּוֹכֵר עֹבֶר בְּהֶמְתּוֹ לַגּוֹי וּמֵבִיא אֲנִי אֶת הַלּוֹקֵחַ עֹבֶר בְּהֶמְתּוֹ שֶׁלַּגּוֹי תִּלְמֹד לוֹמַר אֲשֶׁר יִוָּלֵד בִּבְקָרְךָ וּבְצֹאנְךָ לְהוֹצִיא אֶת הַלּוֹקֵחַ עֹבֶר בְּהֶמְתּוֹ שֶׁלַּגּוֹי הַזְּכָרִים לַיי מִכָּן הָיָה רַבִּי יוֹסֵה הַגָּלִילִי אוֹמֵר רָחֵל שֶׁלֹּא בִכֵּרָה וְיָלְדָה שְׁנֵי זְכָרִים וְיָצְאוּ שְׁנֵי רָאשֵׁיהֶם כְּאַחַת שְׁנֵיהֶם לַכֹּהֵן שֶׁנֶּאֱמַר הַזְּכָרִים לַיי וַחֲכָמִים אוֹמְרִים אֵי אֶפְשָׁר אֶלָּא אֶחָד לוֹ וְאֶחָד לַכֹּהֵן וְכָל פֶּטֶר חֲמֹר תִּפְדֶּה בְשֶׂה בְּשֶׂה וְלֹא בְעֵגֶל וְלֹא בְחַיָּה וְלֹא בִשְׁחוּטָה וְלֹא בִטְרֵפָה וְלֹא בַּכּוֹי וְלֹא בְכִלְאַיִם וּפֶטֶר חֲמוֹר תִּפְדֶּה בְשֶׂה לָמָּה נֶאֱמַר לְפִי שֶׁנֶּאֱמַר אַךְ פָּדֹה תִפְדֶּה שׁוֹמֵעַ אֲנִי כָּל בְּכוֹר בְּהֵמָה טְמֵאָה בְמַשְׁמָע תִּלְמֹד לוֹמַר וְכָל פֶּטֶר חֲמֹר תִּפְדֶּה בְשֶׂה פֶּטֶר חֲמוֹר אַתָּה פוֹדֶה וְאֵי אַתָּה פוֹדֶה כָּל בְּכוֹר בְּהֵמָה טְמֵאָה וַעֲדַיִן אֲנִי אוֹמֵר פֶּטֶר חֲמוֹר תִּפְדֶּה בְשֶׂה וּשְׁאָר בְּהֵמָה טְמֵאָה בִּכְסוּת וְכֵלִים תִּלְמֹד לוֹמַר עוֹד בְמָקוֹם אֶחָד וּפֶטֶר חֲמוֹר תִּפְדֶּה בְשֶׂה פֶּטֶר חֲמוֹר אַתָּה פוֹדֶה וְאֵי אַתָּה פוֹדֶה בְּכוֹר שְׁאָר בְּהֵמָה טְמֵאָה אִם כֵּן מַה תִּלְמֹד לוֹמַר אַךְ פָּדֹה תִפְדֶּה אֶלָּא אִם אֵינוֹ עִנְיָן שֶׁפּוֹדִין בְּכוֹר בְּהֵמָה טְמֵאָה תְּנֵהוּ עִנְיָן שֶׁמַּקְדִּישִׁין בְּהֵמָה טְמֵאָה לְבֶדֶק הַבַּיִת וּפוֹדִין אוֹתָהּ מֵהֶקְדֵּשׁ בֶּדֶק הַבַּיִת וְאִם לֹא תִפְדֶּה וַעֲרַפְתּוֹ מִכָּן אָמְרוּ מִצְוַת פְּדִיָּה קוֹדֶמֶת לְמִצְוַת עֲרִיפָה דָּבָר אַחֵר וְאִם לֹא תִפְדֶּה וַעֲרַפְתּוֹ אִם אֵין אַתָּה פוֹדֵהוּ עָרְפֵהוּ הוֹאִיל וְאִבַּדְתָּ נִכְסֵי כֹּהֵן אַף נְכָסֶיךָ יֹאבֵדוּ וּמְנַיִן שֶׁאָסוּר בַּהֲנָאָה נֶאֱמַר כָּאן עֲרִיפָה וְנֶאֱמַר לְהַלָּן עֲרִיפָה מַה לְּהַלָּן אָסוּר בַּהֲנָאָה אַף כָּאן אָסוּר בַּהֲנָאָה וְכֹל בְּכוֹר אָדָם בְּבָנֶיךָ תִּפְדֶּה לָמָּה נֶאֱמַר לְפִי שֶׁהוּא אוֹמֵר וּפְדוּיָו מִבֶּן חֹדֶשׁ תִּפְדֶּה כְּלָל בְּעֶרְכְּךָ כֶּסֶף חֲמֵשֶׁת שְׁקָלִים פְּרָט כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט וּכְשֶׁהוּא אוֹמֵר כֹל בְּכוֹר אָדָם בְּבָנֶיךָ תִּפְדֶּה חָזַר וְכָלַל אוֹ כָלַל בַּכְּלָל הָרִאשׁוֹן אָמַרְתָּ לָאו אֶלָּא כְּלָל וּפְרָט וּכְלָל אֵי אַתָּה דָן אֶלָּא כְּעֵין הַפְּרָט מַה הַפְּרָט מְפֹרָשׁ בַּנְּכָסִים הַמִּטַּלְטְלִים שֶׁאֵין לָהֶם אַחְרָיוּת וְגוּפָן מָמוֹן אַף אֲנִי אֵינִי מַרְבֶּה אֶלָּא נְכָסִים שֶׁאֵין לָהֶם אַחְרָיוּת וְגוּפָן מָמוֹן מִכָּן אָמְרוּ בַּכֹּל פּוֹדִין בְּכוֹרֵי אָדָם חוּץ מֵעֲבָדִים וּשְׁטָרוֹת וְקַרְקָעוֹת וְהֶקְדֵּשׁוֹת רַבִּי אוֹמֵר בַּכֹּל פּוֹדִין בְּכוֹרֵי אָדָם חוּץ מִשְּׁטָרוֹת דָּבָר אַחֵר וְכֹל בְּכוֹר אָדָם בְּבָנֶיךָ תִּפְדֶּה הֲרֵי שֶׁהָיוּ לוֹ חֲמִשָּׁה בְכוֹרוֹת מֵחָמֵשׁ נָשִׁים מְנַיִן שֶׁחַיָּב לִפְדּוֹת אֶת כֻּלָּן תִּלְמֹד לוֹמַר וְכֹל בְּכוֹר אָדָם בְּבָנֶיךָ תִּפְדֶּה וְכָל בְּכוֹר בָּנַי אֶפְדֶּה מְנַיִן אִם לֹא פְדָאוֹ אָבִיו הוּא יִפְדֶּה אֶת עַצְמוֹ תִּלְמֹד לוֹמַר וְכָל בְּכוֹר בָּנַי אֶפְדֶּה רַבִּי יוֹסֵה הַגָּלִילִי אוֹמֵר הוֹאִיל וְאָמְרָה תּוֹרָה פְּדֵה אֶת בְּנָךְ וְלַמֵּד אֶת בְּנָךְ תּוֹרָה אִם לָמַדְתָּ עַל תַּלְמוּד תּוֹרָה שֶׁאִם לֹא לִמְּדוֹ אָבִיו הוּא מְלַמֵּד לְעַצְמוֹ כָּךְ אִם לֹא פְדָאוֹ אָבִיו הוּא פוֹדֶה אֶת עַצְמוֹ לֹא אִם אָמַרְתָּ בְּתַלְמוּד תּוֹרָה שֶׁהוּא שָׁקוּל כְּנֶגֶד הַכֹּל שֶׁאִם לֹא לִמְּדוֹ אָבִיו הוּא מְלַמֵּד לְעַצְמוֹ תֹּאמַר בְּפְדִיָּה שֶׁאֵינָהּ שְׁקוּלָה כְּנֶגֶד הַכֹּל לְכָךְ אִם לֹא פְדָאוֹ אָבִיו הוּא לֹא יִפְדֶּה אֶת עַצְמוֹ וַהֲרֵי הַמִּילָה תּוֹכִיחַ שֶׁאֵינָהּ שְׁקוּלָה כְּנֶגֶד הַכֹּל וְאִם לֹא מָלוֹ אָבִיו הוּא מָל אֶת עַצְמוֹ כָּךְ אִם לֹא פְדָאוֹ אָבִיו הוּא יִפְדֶּה אֶת עַצְמוֹ לֹא אִם אָמַרְתָּ בַּמִּילָה שֶׁחַיָּבִין עָלֶיהָ כָּרֵת שֶׁאִם לֹא מָלוֹ אָבִיו הוּא מָל אֶת עַצְמוֹ תֹּאמַר בְּפְדִיָּה שֶׁאֵין חַיָּבִין עָלֶיהָ כָּרֵת לְכָךְ אִם לֹא פְדָאוֹ אָבִיו הוּא לֹא יִפְדֶּה אֶת עַצְמוֹ אָמַרְתָּ הֲפָרֵשׁ וְאָדוּן בִּנְיַן אָב מִבֵּין שְׁלָשְׁתָּן לֹא הֲרֵי מִילָה כַּהֲרֵי תַלְמוּד וְלֹא הֲרֵי תַלְמוּד כַּהֲרֵי מִילָה וְלֹא זֶה וָזֶה כַּהֲרֵי פְדִיָּה וְלֹא הֲרֵי פְדִיָּה כַּהֲרֵי זֶה וָזֶה הַצַּד הַשָּׁוֶה שֶׁבָּהֶן שֶׁהוּא מִצְוַת הָאָב עַל הַבֵּן אִם לֹא עָשָׂה לוֹ אָבִיו יַעֲשֶׂה הוּא לְעַצְמוֹ אַף כָּל שֶׁהוּא מִצְוַת הָאָב עַל הַבֵּן אִם לֹא עָשָׂה לוֹ אָבִיו הוּא יַעֲשֶׂה לְעַצְמוֹ מִכָּן אָמְרוּ מִן הַתּוֹרָה חַיָּב אָדָם לָמוּל אֶת בְּנוֹ וְלִפְדּוֹתוֹ וּלְלַמְּדוֹ תוֹרָה וּלְלַמְּדוֹ אֻמָּנוּת וּלְהַשִּׂיאוֹ אִשָּׁה רַבִּי עֲקִיבָה אוֹמֵר אַף לְלַמְּדוֹ שַׁיִט רַבִּי אוֹמֵר אַף יִשּׁוּב מְדִינָה וְהָיָה כִּי יִשְׁאָלְךָ בִנְךָ מָחָר יֵשׁ מָחָר עַכְשָׁו וְיֵשׁ מָחָר לְאַחַר זְמַן מָחָר לֵאמֹר מָה זֹאת הֲרֵי מָחָר לְאַחַר זְמַן מָחָר יִהְיֶה הָאֹת הַזֶּה הֲרֵי מָחָר עַכְשָׁו מָחָר אָנֹכִי נִצָּב הֲרֵי מָחָר עַכְשָׁו מָחָר יֹאמְרוּ בְנֵיכֶם לְבָנֵינוּ הֲרֵי מָחָר לְאַחַר זְמַן מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אֶתְכֶם נִמְצֵאתָ אוֹמֵר אַרְבָּעָה בָנִים הֵם אֶחָד חָכָם וְאֶחָד רָשָׁע וְאֶחָד תָּם וְאֶחָד שֶׁאֵינוֹ יוֹדֵעַ לִשְׁאֹל חָכָם מַה הוּא אוֹמֵר מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אוֹתָנוּ אַף אַתָּה פְּתַח לוֹ בְּהִלְכוֹת הַפֶּסַח אֵין מַפְטִירִין אַחַר הַפֶּסַח אֶפִּיקוֹמוֹן רָשָׁע מַה הוּא אוֹמֵר מָה הָעֲבֹדָה הַזֹּאת לָכֶם לָכֶם וְלֹא לוֹ וּלְפִי שֶׁהוֹצִיא אֶת עַצְמוֹ מִן הַכְּלָל וְכָפַר בָּעִקָּר אַף אַתָּה הַקְהֵה אֶת שִׁנָּיו וֶאֱמֹר לוֹ בַּעֲבוּר זֶה עָשָׂה יי לִי בְּצֵאתִי מִמִּצְרָיִם לִי וְלֹא לָךְ אִלּוּ הָיִיתָ שָׁם לֹא הָיִיתָ נִגְאָל תָּם מַה הוּא אוֹמֵר מַה זֹּאת וְאָמַרְתָּ אֵלָיו בְּחֹזֶק יָד הוֹצִיאָנוּ יי מִמִּצְרַיִם מִבֵּית עֲבָדִים וְשֶׁאֵינוֹ יוֹדֵעַ לִשְׁאֹל אַתְּ פְּתַח לוֹ שֶׁנֶּאֱמַר וְהִגַּדְתָּ לְבִנְךָ בַּיּוֹם הַהוּא לֵאמֹר בַּעֲבוּר זֶה עָשָׂה יי לִי בְּצֵאתִי מִמִּצְרָיִם דָּבָר אַחֵר מָה הָעֵדֹת וְהַחֻקִּים רַבִּי אֱלִיעֶזֶר אוֹמֵר מְנַיִן אַתָּה אוֹמֵר שֶׁאִם הָיְתָה חֲבוֹרָה שֶׁלַּחֲכָמִים אוֹ שֶׁלְּתַלְמִידִים שֶׁצְּרִיכִים לַעֲסֹק בְּהִלְכוֹת פֶּסַח עַד חֲצוֹת לְכָךְ נֶאֱמַר כִּי יִשְׁאָלְךָ בִנְךָ מָחָר לֵאמֹר מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אֶתְכֶם וַיְהִי כִּי הִקְשָׁה פַרְעֹה לְשַׁלְּחֵנוּ שׁוֹמֵעַ אֲנִי מֵאֵלָיו תִּלְמֹד לוֹמַר וַיְחַזֵּק יי אֶת לֵב פַּרְעֹה וְלֹא שִׁלַּח אֶת בְּנֵי יִשְׂרָאֵל מֵאַרְצוֹ וַיַּהֲרֹג יי כָּל בְּכוֹר בְּאֶרֶץ מִצְרַיִם מִבְּכֹר אָדָם וְעַד בְּכוֹר בְּהֵמָה עַל כֵּן אֲנִי זֹבֵחַ לַיי כָּל פֶּטֶר רֶחֶם הַזְּכָרִים וְכָל בְּכוֹר בָּנַי אֶפְדֶּה מִכָּן אָמְרוּ זוֹבְחִין בְּכוֹרֵי בְהֵמָה כְּנֶגֶד בְּכוֹרֵי בְהֵמָה וּפוֹדִין בְּכוֹרֵי אָדָם כְּנֶגֶד בְּכוֹרֵי אָדָם וְהָיָה לְאוֹת עַל יָדְכָה וּלְטוֹטָפֹת בֵּין עֵינֶיךָ כִּי בְּחֹזֶק יָד הוֹצִיאָנוּ יי מִמִּצְרָיִם בְּאַרְבָּעָה מְקוֹמוֹת מַזְכִּיר פָּרָשַׁת תְּפִלִּין קַדֶּשׁ לִי וְהָיָה כִּי יְבִאֲךָ שְׁמַע וְהָיָה אִם שָׁמֹעַ מִכָּן אָמְרוּ מִצְוַת תְּפִלִּין אַרְבַּע פַּרְשִׁיּוֹת שֶׁלַּיָּד הֵם כֶּרֶךְ אֶחָד אַרְבַּע פַּרְשִׁיּוֹת שֶׁלָּרֹאשׁ הֵם אַרְבַּע טוֹטָפוֹת וְאֵלּוּ הֵן קַדֶּשׁ לִי וְהָיָה כִּי יְבִאֲךָ שְׁמַע וְהָיָה אִם שָׁמֹעַ כּוֹתְבָן כְּסִדְרָן וְאִם כְּתָבָן שֶׁלֹּא כְסִדְרָן הֲרֵי אֵלּוּ יִגָּנֵזוּ חַסְלַת מַסֶּכְתָּא דְפִסְחָא וְהָיְתָה הַרְוָחָה וַיְהִי בְּשַׁלַּח אֵין שִׁלּוּחַ בְּכָל מָקוֹם אֶלָּא לִוּוּי שֶׁנֶּאֱמַר וְאַבְרָהָם הֹלֵךְ עִמָּם לְשַׁלְּחָם וַיְשַׁלְּחֵם יִצְחָק הַפֶּה שֶׁאָמַר גַם אֶת יִשְׂרָאֵל לֹא אֲשַׁלֵּחַ הוּא הַפֶּה שֶׁאָמַר אָנֹכִי אֲשַׁלַּח אֶתְכֶם מַה שָּׁכָר נָטְלוּ עַל כָּךְ לֹא תְתַעֵב מִצְרִי הַפֶּה שֶׁאָמַר לֹא יָדַעְתִּי אֶת יי הוּא הַפֶּה שֶׁאָמַר אָנוּסָה מִפְּנֵי יִשְׂרָאֵל כִּי יי נִלְחָם לָהֶם בְּמִצְרָיִם מַה שָּׁכָר נָטְלוּ עַל כָּךְ בַּיּוֹם הַהוּא יִהְיֶה מִזְבֵּחַ לַיי בְּתוֹךְ אֶרֶץ מִצְרָיִם וּמַצֵּבָה אֵצֶל גְּבוּלָהּ לַיי הַפֶּה שֶׁאָמַר מִי יי אֲשֶׁר אֶשְׁמַע בְּקֹלוֹ הוּא הַפֶּה שֶׁאָמַר יי הַצַּדִּיק וַאֲנִי וְעַמִּי הָרְשָׁעִים וּמַה שָּׁכָר נָטְלוּ עַל כָּךְ נִתַּן לָהֶם מְקוֹם קְבוּרָה שֶׁנֶּאֱמַר נָטִיתָ יְמִינְךָ תִּבְלָעֵמוֹ אָרֶץ וְלֹא נָחָם אֱלֹהִים אֵין נִחוּי זֶה אֶלָּא נִהוּג וְכֵן הוּא אוֹמֵר נָחִיתָ כַצֹּאן עַמֶּךָ בְּיַד מֹשֶׁה וְאַהֲרֹן וּכְתִיב וַיַּנְחֵם בֶּעָנָן יוֹמָם דֶּרֶךְ אֶרֶץ פְּלִשְׁתִּים כִּי קָרוֹב הוּא קָרוֹב הוּא הַדָּבָר שֶׁאָמַר הַקֹּדֶשׁ בָּרוּךְ הוּא לְמֹשֶׁה בְּהוֹצִיאֲךָ אֶת הָעָם מִמִּצְרַיִם תַּעַבְדוּן אֶת הָאֱלֹהִים עַל הָהָר הַזֶּה דָּבָר אַחֵר כִּי קָרוֹב הוּא קָרוֹב הַדֶּרֶךְ לָשׁוּב לְמִצְרַיִם שֶׁנֶּאֱמַר דֶּרֶךְ שְׁלֹשֶׁת יָמִים נֵלֵךְ בַּמִּדְבָּר דָּבָר אַחֵר כִּי קָרוֹב הוּא קְרוֹבָה הַשְּׁבוּעָה שֶׁנִּשְׁבַּע אַבְרָהָם לַאֲבִימֶלֶךְ שֶׁנֶּאֱמַר וְעַתָּה הִשָּׁבְעָה לִּי בֵאלֹהִים הֵנָּה אִם תִּשְׁקֹר לִי וּלְנִינִי וּלְנֶכְדִּי וַעֲדַיִן נֶכְדּוֹ קַיָּם דָּבָר אַחֵר כִּי קָרוֹב הוּא קְרוֹבָה מִלְחָמָה רִאשׁוֹנָה לַשְּׁנִיָּה דָּבָר אַחֵר כִּי קָרוֹב הוּא בְּקָרוֹב יָרְשׁוּ כְּנַעֲנִיִּים אֶת הָאָרֶץ שֶׁנֶּאֱמַר וְדוֹר רְבִיעִי יָשׁוּבוּ הֵנָּה דָּבָר אַחֵר כָּל שֶׁכֵּן לֹא הֱבִיאָן הַקֹּדֶשׁ בָּרוּךְ הוּא דֶּרֶךְ פְּשׁוּטָה לְאֶרֶץ יִשְׂרָאֵל אֶלָּא דֶּרֶךְ הַמִּדְבָּר אָמַר הַקֹּדֶשׁ בָּרוּךְ הוּא אִם אֲנִי מֵבִיא עַכְשָׁו אֶת יִשְׂרָאֵל לָאָרֶץ מִיָּד מַחְזִיקִים אָדָם בְּשָׂדֵהוּ וְאָדָם בְּכַרְמוֹ וְהֵם בְּטֵלִים מִן הַתּוֹרָה אֶלָּא אַקִּיפֵם בַּמִּדְבָּר אַרְבָּעִים שָׁנָה שֶׁיִּהְיוּ אוֹכְלִין מָן וְשׁוֹתִין מֵי הַבְּאֵר וְהַתּוֹרָה נִבְלֶלֶת בְּגוּפָן מִכָּן הָיָה רַבִּי שִׁמְעוֹן בֶּן יוֹחַי אוֹמֵר לֹא נִתְּנָה הַתּוֹרָה לִדְרֹשׁ אֶלָּא לְאוֹכְלֵי הַמָּן וְשָׁוִין לָהֶם אוֹכְלֵי תְרוּמָה דָּבָר אַחֵר כִּי קָרוֹב הוּא כָּל שֶׁכֵּן לֹא הֱבִיאָן הַמָּקוֹם בַּפְּשׁוּטָה אֶלָּא כֵּיוָן שֶׁשָּׁמְעוּ כְנַעֲנִיִּים שֶׁיִּשְׂרָאֵל נִכְנָסִין לָאָרֶץ עָמְדוּ וְשָׂרְפוּ כָּל הַזְּרָעִים וְקָצְצוּ כָּל הָאִילָנוֹת וְסָתְרוּ אֶת הַבִּנְיָנִים וְסָתְמוּ אֶת הַמַּעְיָנוֹת אָמַר הַקֹּדֶשׁ בָּרוּךְ הוּא לֹא הִבְטַחְתִּים לַאֲבוֹתָם שֶׁאַכְנִיסָן לְאֶרֶץ חֲרֵבָה אֶלָּא לְאֶרֶץ מְלֵאָה כָל טוּב שֶׁנֶּאֱמַר וּבָתִּים מְלֵאִים כָּל טוּב אֶלָּא הֲרֵינִי מַקִּיפָן בַּמִּדְבָּר אַרְבָּעִים שָׁנָה עַד שֶׁיַּעַמְדוּ כְנַעֲנִיִּים וִיתַקְּנוּ מַה שֶּׁקִּלְקְלוּ כִּי אָמַר אֱלֹהִים פֶּן יִנָּחֵם הָעָם בִּרְאֹתָם מִלְחָמָה זוֹ מִלְחֶמֶת עֲמָלֵק שֶׁנֶּאֱמַר וַיֵּרֶד הָעֲמָלֵקִי וְהַכְּנַעֲנִי הַיֹּשֵׁב בָּהָר הַהוּא וַיַּכּוּם וַיַּכְּתוּם עַד הַחָרְמָה דָּבָר אַחֵר כִּי אָמַר אֱלֹהִים פֶּן יִנָּחֵם הָעָם בִּרְאֹתָם מִלְחָמָה זוֹ מִלְחֶמֶת בְּנֵי אֶפְרַיִם שֶׁנֶּאֱמַר וּבְנֵי אֶפְרַיִם שׁוּתָלַח וּבֶרֶד בְּנוֹ וַהֲרָגוּם אַנְשֵׁי גַת וּכְתִיב בְּנֵי אֶפְרַיִם נוֹשְׁקֵי רוֹמֵי קָשֶׁת הָפְכוּ בְּיוֹם קְרָב מִפְּנֵי מָה שֶׁלֹא שָׁמְרוּ בְּרִית אֱלֹהִים וּבְתוֹרָתוֹ מֵאֲנוּ לָלֶכֶת עָבְרוּ עַל הַקֵּץ וְעַל הַשְּׁבוּעָה דָּבָר אַחֵר שֶׁלֹּא יִרְאוּ עַצְמוֹת אֲחֵיהֶם מֻשְׁלָכִין בִּפְלֶשֶׁת וְיַחְזְרוּ לָהֶם דָּבָר אַחֵר כִּי אָמַר אֱלֹהִים פֶּן יִנָּחֵם הָעָם בִּרְאֹתָם מִלְחָמָה כְּדֵי שֶׁלֹּא יַחְזְרוּ לַאֲחוֹרֵיהֶם וַהֲרֵי דְבָרִים קַל וָחֹמֶר וּמָה אִם כְּשֶׁהֱקִיפָם דֶּרֶךְ עֲקוּמָה אָמְרוּ נִתְּנָה רֹאשׁ וְנָשׁוּבָה מִצְרָיְמָה אִלּוּ בָאִין בַּפְּשׁוּטָה עַל אַחַת כַּמָּה וְכַמָּה וַיַּסֵּב אֱלֹהִים אֶת הָעָם דֶּרֶךְ הַמִּדְבָּר מִפְּנֵי מָה כְּדֵי לַעֲשׁוֹת לָהֶם נִסִּים וּגְבוּרוֹת בַּמָּן וּבַשְּׂלָו וּבַבְּאֵר רַבִּי אֱלִיעֶזֶר אוֹמֵר דֶּרֶךְ כְּדֵי לְיַגְּעָם שֶׁנֶּאֱמַר עִנָּה בַדֶּרֶךְ כֹּחוֹ קִצַּר יָמָי הַמִּדְבָּר כְּדֵי לְצָרְפָן שֶׁנֶּאֱמַר הַמּוֹלִיכְךָ בַּמִּדְבָּר הַגָּדֹל וְהַנּוֹרָא יַם סוּף כְּדֵי לְנַסּוֹתָם שֶׁנֶּאֱמַר אֲבוֹתֵינוּ בְמִצְרַיִם לֹא הִשְׂכִּילוּ נִפְלְאוֹתֶיךָ רַבִּי יְהוֹשֻׁעַ אוֹמֵר דֶּרֶךְ כְּדֵי לִתֵּן לָהֶם אֶת הַתּוֹרָה שֶׁנֶּאֱמַר בְּכָל הַדֶּרֶךְ אֲשֶׁר צִוָּה יי אֱלֹהֵיכֶם אֶתְכֶם תֵּלֵכוּ וְאוֹמֵר כִּי נֵר מִצְוָה וְתוֹרָה אוֹר וְדֶרֶךְ חַיִּים תּוֹכְחוֹת מוּסָר הַמִּדְבָּר כְּדֵי לְהַאֲכִילָם אֶת הַמָּן שֶׁנֶּאֱמַר הַמַּאֲכִלְךָ מָן בַּמִּדְבָּר אֲשֶׁר לֹא יָדְעוּן אֲבֹתֶיךָ לְמַעַן עַנֹּתְךָ וּלְמַעַן נַסֹּתֶךָ לְהֵיטִבְךָ בְּאַחֲרִיתֶךָ יַם סוּף כְּדֵי לַעֲשׁוֹת לָהֶם נִסִּים וְנִפְלָאוֹת שֶׁנֶּאֱמַר שָׁכְחוּ אֵל מוֹשִׁיעָם עֹשֶׂה גְדֹלוֹת בְּמִצְרָיִם וְאוֹמֵר וַיִּגְעַר בְּיַם סוּף וַיֶּחֱרָב וַיּוֹלִיכֵם בַּתְּהֹמוֹת כַּמִּדְבָּר וַחֲמֻשִׁים אֵין חמושים אֶלָּא מזוינים שֶׁנֶּאֱמַר וְאַתֶּם תַּעַבְרוּ חֲמֻשִׁים וּכְתִיב וַיַּעַבְרוּ בְּנֵי רְאוּבֵן וּבְנֵי גָד וַחֲצִי שֵׁבֶט הַמְנַשֶּׁה חֲמֻשִׁים לִפְנֵי בְּנֵי יִשְׂרָאֵל כַּאֲשֶׁר דִּבֶּר אֲלֵיהֶם מֹשֶׁה כְּאַרְבָּעִים אֶלֶף חֲלוּצֵי הַצָּבָא דָּבָר אַחֵר וַחֲמֻשִׁים עָלוּ אֶחָד מֵחֲמִשָּׁה וְיֵשׁ אוֹמְרִים אֶחָד מֵחֲמִשִּׁים וְיֵשׁ אוֹמְרִים אֶחָד מֵחָמֵשׁ מֵאוֹת רַבִּי נְהוֹרַי אוֹמֵר הָעֲבוֹדָה לֹא אֶחָד מֵחָמֵשׁ מֵאוֹת עָלוּ שֶׁנֶּאֱמַר רְבָבָה כְּצֶמַח הַשָּׂדֶה נְתַתִּיךְ וּכְתִיב וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ וַיַּעַצְמוּ שֶׁהָיְתָה הָאִשָּׁה יוֹלֶדֶת שִׁשָּׁה בְּכֶרֶס אֶחָד וְאַתָּה אוֹמֵר אֶחָד מֵחָמֵשׁ מֵאוֹת עָלוּ הָעֲבוֹדָה לֹא אֶחָד מֵחָמֵשׁ מֵאוֹת עָלוּ אֶלָּא שֶׁמֵּתוֹ הַרְבֵּה מִיִּשְׂרָאֵל בְּמִצְרַיִם וְאֵימָתַי מֵתוּ בִּשְׁלֹשֶׁת יְמֵי אֲפֵלָה שֶׁנֶּאֱמַר לֹא רָאוּ אִישׁ אֶת אָחִיו שֶׁהָיוּ קוֹבְרִים מֵתֵיהֶם וְהוֹדוּ וְשִׁבְּחוּ לְהַקֹּדֶשׁ בָּרוּךְ הוּא שֶׁלֹּא רָאוּ אוֹיְבֵיהֶם וְשָׂשוּ בְמַפָּלָתָם רַבִּי יוֹסֵה אוֹמֵר וַחֲמִשָּׁה דּוֹרוֹת עָלוּ וַיִּקַּח מֹשֶׁה אֶת עַצְמוֹת יוֹסֵף עִמּוֹ לְהוֹדִיעַ חָכְמָתוֹ וַחֲסִידוּתוֹ שֶׁלְּמֹשֶׁה שֶׁכָּל יִשְׂרָאֵל עוֹסְקִין בַּבִּזָּה וּמֹשֶׁה עוֹסֵק בַּמִּצְוַת עֲצָמוֹת יוֹסֵף עָלָיו הַכָּתוּב אוֹמֵר חֲכַם לֵב יִקַּח מִצְוֹת וֶאֱוִיל שְׂפָתַיִם יִלָּבֵט וּמֹשֶׁה מֵהֵיכָן הָיָה יוֹדֵעַ הֵיכָן הָיָה קָבוּר יוֹסֵף אָמְרוּ סֶרַח בַּת אֲשֶׁר נִשְׁתַּיְּרָה מֵאוֹתוֹ הַדּוֹר וְהִיא הֶרְאֲתָה לְמֹשֶׁה קֶבֶר יוֹסֵף אָמְרָה לוֹ בַּמָּקוֹם הַזֶּה שָׂמוּהוּ עָשׂוּ לוֹ מִצְרָיִם אָרוֹן שֶׁלַּמַּתֶּכֶת וְשִׁקְּעוּהוּ בְתוֹךְ נִילוּס בָּא וְעָמַד עַל נִילוּס נָטַל צְרוֹר וְזָרַק לְתוֹכוֹ וְזָעַק וְאָמַר יוֹסֵף יוֹסֵף הִגִּיעָה הַשְּׁבוּעָה שֶׁנִּשְׁבַּע הַקֹּדֶשׁ בָּרוּךְ הוּא לְאַבְרָהָם אָבִינוּ שֶׁהוּא גּוֹאֵל אֶת בָּנָיו תֵּן כָּבוֹד ליי אֱלֹהֵי יִשְׂרָאֵל וְאַל תְּעַכֵּב אֶת גְּאֻלָּתָךְ כִּי בִּגְלָלָךְ אָנוּ מְעֻכָּבִים וְאִם לָאו נְקִיִּים אֲנַחְנוּ מִשְּׁבוּעָתָךְ מִיָּד צָף אֲרוֹנוֹ שֶׁלְּיוֹסֵף וּנְטָלוֹ מֹשֶׁה וְאַל תִּתְמַהּ בַּדָּבָר הַזֶּה הֲרֵי הוּא אוֹמֵר וַיְהִי הָאֶחָד מַפִּיל הַקּוֹרָה וְאֶת הַבַּרְזֶל נָפַל אֶל הַמָּיִם וַיִּצְעַק וַיֹּאמֶר אֲהָהּ אֲדֹנִי וְהוּא שָׁאוּל וַהֲרֵי דְבָרִים קַל וָחֹמֶר וּמָה אֱלִישָׁע תַּלְמִידוֹ שֶׁלְּאֵלִיָּהוּ הֵצִיף הַבַּרְזֵל קַל וָחֹמֶר לְמֹשֶׁה רַבּוֹ שֶׁלְּאֵלִיָּהוּ רַבִּי נָתָן אוֹמֵר בַּקָּפִּיטוֹלִין שֶׁלְּמִצְרָיִם הָיָה קָבוּר יוֹסֵף לְלַמְּדָךְ שֶׁבַּמִּדָּה שֶׁהָאָדָם מוֹדֵד בָּהּ מוֹדְדִים לוֹ מִרְיָם הִמְתִּינָה לְמֹשֶׁה שָׁעָה אַחַת שֶׁנֶּאֱמַר וַתֵּתַצַּב אֲחֹתוֹ מֵרָחֹק לְדֵעָה וְהַמָּקוֹם עִכֵּב לָהּ בַּמִּדְבָּר הָאָרוֹן וְהַשְּׁכִינָה וְהַכֹּהֲנִים וְהַלְוִיִּם וְכָל יִשְׂרָאֵל שִׁבְעַת יָמִים עִם עֲנָנֵי כָבוֹד שֶׁנֶּאֱמַר וְהָעָם לֹא נָסַע עַד הֵאָסֵף מִרְיָם יוֹסֵף זָכָה לִקְבֹּר אֶת אָבִיו שֶׁאֵין בְּאֶחָיו גָּדוֹל מִמֶּנּוּ שֶׁנֶּאֱמַר וַיַּעַל יוֹסֵף לִקְבֹּר אֶת אָבִיו וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ וְכֹל זִקְנֵי אֶרֶץ מִצְרָיִם וְכֹל בֵּית יוֹסֵף וְאֶחָיו וּבֵית אָבִיו רַק טַפָּם וְצֹאנָם וּבְקָרָם עָזְבוּ בְּאֶרֶץ גֹּשֶׁן וַיַּעַל עִמּוֹ גַּם רֶכֶב גַּם פָּרָשִׁים וַיְהִי הַמַּחֲנֶה כָּבֵד מְאֹד מִי לָנוּ גָּדוֹל כְּיוֹסֵף שֶׁלֹּא נִתְעַסַּק בּוֹ אֶלָּא מֹשֶׁה מֹשֶׁה נִתְעַסַּק בְּעַצְמוֹת יוֹסֵף שֶׁאֵין בְּיִשְׂרָאֵל גָּדוֹל מִמֶּנּוּ שֶׁנֶּאֱמַר וַיִּקַּח מֹשֶׁה אֶת עַצְמוֹת יוֹסֵף עִמּוֹ מִי לָנוּ גָּדוֹל כְּמֹשֶׁה שֶׁלֹּא נִתְעַסַּק בּוֹ אֶלָּא שְׁכִינָה שֶׁנֶּאֱמַר וַיִּקְבֹּר אֹתוֹ בַגַּי וְלֹא עוֹד אֶלָּא שֶׁעִם יַעֲקֹב עָלוּ עַבְדֵּי פַּרְעֹה וְזִקְנֵי בֵיתוֹ שֶׁנֶּאֱמַר וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ וְעִם יוֹסֵף עָלוּ הָאָרוֹן וְהַשְּׁכִינָה וְהַכֹּהֲנִים וְהַלְוִיִּם וְכָל יִשְׂרָאֵל וְשִׁבְעָה עֲנָנֵי כָבוֹד וְלֹא עוֹד אֶלָּא שֶׁהָיָה מְהַלֵּךְ אֲרוֹנוֹ שֶׁלְּיוֹסֵף עִם אֲרוֹן חַי הָעוֹלָמִים וְהָיוּ עוֹבְרִים וְשָׁבִים אוֹמְרִים מַה טִּיבָן שֶׁלִּשְׁנֵי אֲרוֹנוֹת הַלָּלוּ וְהֵם אוֹמְרִים לָהֶם זֶה אֲרוֹנוֹ שֶׁלַּמֵּת וְזֶה אֲרוֹנוֹ שֶׁלְּחַי הָעוֹלָמִים וְאוֹמְרִים לָהֶם מַה טִּיבוֹ שֶׁלַּמֵּת לַהֲלֹךְ עִם אֲרוֹן חַי הָעוֹלָמִים וְאוֹמְרִים לָהֶם הַמֻּנָּח בְּאָרוֹן זֶה קִיֵּם מַה שֶּׁכָּתוּב בַּמֻּנָּח בְּאָרוֹן זֶה בַּמֻּנָּח בְּאָרוֹן זֶה כְּתִיב אָנֹכִי יי אֱלֹהֶיךָ וּבְיוֹסֵף כְּתִיב הֲתַחַת אֱלֹהִים אָנִי בַּמֻּנָּח בְּאָרוֹן זֶה כְּתִיב לֹא יִהְיֶה לְךָ אֱלֹהִים אֲחֵרִים וּבְיוֹסֵף כְּתִיב אֶת הָאֱלֹהִים אֲנִי יָרֵא כְּתִיב לֹא תִשָּׂא וּבְיוֹסֵף כְּתִיב חֵי פַרְעֹה כְּתִיב זָכוֹר אֶת יוֹם הַשַּׁבָּת וּבְיוֹסֵף כְּתִיב וּטְבֹחַ טֶבַח וְהָכֵן וְאֵין הָכֵן אֶלָּא שַׁבָּת שֶׁנֶּאֱמַר וְהָיָה בַּיּוֹם הַשִּׁשִּׁי וְהֵכִינוּ כְּתִיב כַּבֵּד אֶת אָבִיךָ וּבְיוֹסֵף כְּתִיב וַיֹּאמֶר יִשְׂרָאֵל אֶל יוֹסֵף הֲלוֹא אַחֶיךָ רֹעִים בִּשְׁכֶם לְכָה וְאֶשְׁלָחֲךָ אֲלֵיהֶם וַיֹּאמֶר לוֹ הִנֵּנִי כְּתִיב לֹא תִרְצָח לֹא רָצַח לְפוֹטִיפַר כְּתִיב לֹא תִנְאָף לֹא נָאַף לְאֵשֶׁת פּוֹטִיפַר כְּתִיב לֹא תִגְנֹב לֹא גָנַב שֶׁנֶּאֱמַר וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן בַּשֶּׁבֶר אֲשֶׁר הֵם שֹׁבְרִים וַיָּבֵא יוֹסֵף אֶת הַכֶּסֶף בֵּיתָה פַרְעֹה כְּתִיב לֹא תַעֲנֶה בְרֵעֲךָ וַהֲרֵי דְבָרִים קַל וָחֹמֶר וּמָה דָּבָר שֶׁלֶּאֱמֶת לֹא עָנָה שֶׁלְּשֶׁקֶר עַל אַחַת כַּמָּה וְכַמָּה כְּתִיב לֹא תַחְמֹד שֶׁלֹּא חָמַד אֵשֶׁת פּוֹטִיפַר כְּתִיב לֹא תִשְׂנָא וּבְיוֹסֵף אוֹמֵר וַיְנַחֵם אוֹתָם וַיְדַבֵּר עַל לִבָּם כְּתִיב לֹא תִקֹּם וְלֹא תִטֹּר וּכְתִיב וְאַתֶּם חֲשַׁבְתֶּם עָלַי רָעָה אֱלֹהִים חֲשָׁבָהּ לְטֹבָה כָּתוּב וְחֵי אָחִיךָ עִמָּךְ וַיְכַלְכֵּל יוֹסֵף אֶת אָבִיו כִּי הַשְׁבֵּעַ הִשְׁבִּיעַ הִשְׁבִּיעָם שֶׁיַּשְׁבִּיעוּ לִבְנֵיהֶם רַבִּי נָתָן אוֹמֵר מִפְּנֵי מָה הִשְׁבִּיעַ אֶת אֶחָיו וְלֹא הִשְׁבִּיעַ אֶת בָּנָיו אָמַר אִם אֲנִי מַשְׁבִּיעַ אֶת בָּנַי אֵין הַמִּצְרִים מַנִּיחִים אוֹתָם וְאִם אוֹמְרִים אָבִינוּ הֶעֱלָה אֶת אָבִיו מִיָּד הֵם אוֹמְרִים לָהֶם אֲבִיכֶם מֶלֶךְ הָיָה לְפִיכָךְ הִשְׁבִּיעַ אֶת אֶחָיו וְלֹא הִשְׁבִּיעַ אֶת בָּנָיו אָמַר לָהֶם יוֹסֵף אָבִי יָרַד כָּאן לִרְצוֹנוֹ וַאֲנִי הֶעֱלֵתִיו אֲנִי יָרַדְתִּי עַל כָּרְחִי מַשְׁבִּיעַ אֲנִי עֲלֵיכֶם מִמָּקוֹם שֶׁגְּנַבְתּוּנִי לְשָׁם תַּחְזִירוּנִי וְכֵן עָשׂוּ לוֹ שֶׁנֶּאֱמַר וְאֶת עַצְמוֹת יוֹסֵף אֲשֶׁר הֶעֱלוּ בְנֵי יִשְׂרָאֵל מִמִּצְרַיִם קָבְרוּ בִשְׁכֶם בְּחֶלְקַת הַשָּׂדֶה אֲשֶׁר קָנָה יַעֲקֹב מֵאֵת בְּנֵי חֲמוֹר אֲבִי שְׁכֶם בְּמֵאָה קְשִׂיטָה וַיִּהְיוּ לִבְנֵי יוֹסֵף לַנַּחֲלָה פָּקֹד יִפְקֹד אֱלֹהִים אֶתְכֶם פָּקֹד אֶתְכֶם בְּמִצְרַיִם יִפְקֹד אֶתְכֶם בְּיַם סוּף פָּקֹד אֶתְכֶם עַל הַיָּם יִפְקֹד אֶתְכֶם בַּמִּדְבָּר פָּקֹד אֶתְכֶם בַּמִּדְבָּר יִפְקֹד אֶתְכֶם עַל נַחֲלֵי אַרְנוֹן פָּקֹד אֶתְכֶם בָּעוֹלָם הַזֶּה יִפְקֹד אֶתְכֶם בָּעוֹלָם הַבָּא וְהַעֲלִיתֶם אֶת עַצְמֹתַי מִזֶּה שׁוֹמֵעַ אֲנִי מִיָּד תִּלְמֹד לוֹמַר אִתְּכֶם כְּשֶׁתִּהְיוּ עוֹלִים וּמְנַיִן שֶׁאַף עַצְמוֹת הַשְּׁבָטִים הֶעֱלוּ עִמָּם שֶׁנֶּאֱמַר מִזֶּה אִתְּכֶם וַיִּסְעוּ מִסֻּכֹּת וַיַּחֲנוּ בְאֵתָם מָה אֵתָם מָקוֹם אַף סֻכּוֹת מָקוֹם רַבִּי עֲקִיבָה אוֹמֵר אֵין סֻכּוֹת אֶלָּא עֲנָנֵי כָבוֹד שֶׁנֶּאֱמַר וּבָרָא יי עַל כָּל מְכוֹן הַר צִיּוֹן וְעַל מִקְרָאֶהָ עָנָן יוֹמָם וְעָשָׁן וְנֹגַהּ אֵשׁ לֶהָבָה לָיְלָה וּכְתִיב כִּי עַל כָּל כָּבוֹד חֻפָּה אֵין לִי אֶלָּא לְשֶׁעָבַר לֶעָתִיד לָבֹא מְנַיִן תִּלְמֹד לוֹמַר וְסֻכָּה תִּהְיֶה לְצֵל יוֹמָם וְאוֹמֵר וּפְדוּיֵי יי יְשׁוּבוּן וּבָאוּ צִיּוֹן בְּרִנָּה וְשִׂמְחַת עוֹלָם עַל רֹאשָׁם וַיי הֹלֵךְ לִפְנֵיהֶם יוֹמָם נִמְצֵאתָ אוֹמֵר שִׁבְעָה עֲנָנִים הֵם וַיי הֹלֵךְ לִפְנֵיהֶם יוֹמָם בְּעַמּוּד עָנָן וַעֲנָנְךָ עֹמֵד עֲלֵהֶם וּבְעַמּוּד עָנָן וּבְהַאֲרִיךְ הֶעָנָן וּבְהֵעָלוֹת הֶעָנָן וְאִם לֹא יַעֲלֶה הֶעָנָן כִּי עֲנַן יי עַל הַמִּשְׁכָּן הָא שִׁבְעָה עֲנָנִים אַרְבָּעָה מֵאַרְבַּע רוּחוֹתֵיהֶם אֶחָד לְמַעְלָה וְאֶחָד לְמַטָּה אֶחָד שֶׁהָיָה מְהַלֵּךְ לִפְנֵיהֶם כָּל הַנָּמוּךְ מַגְבִּיהוֹ וְכָל הַגָּבוֹהַּ מַשְׁפִּילוֹ שֶׁנֶּאֱמַר כָּל גֶּיא יִנָּשֵׂא וְכָל הַר וְגִבְעָה יִשְׁפָּלוּ וְהָיָה הֶעָקֹב לְמִישׁוֹר וְהָרְכָסִים לְבִקְעָה וְהָיָה מַכֶּה נְחָשִׁים וְעַקְרַבִּים מְכַבֵּד וּמְרַבֵּץ לִפְנֵיהֶם רַבִּי יְהוּדָה אוֹמֵר שְׁלֹשָׁה עָשָׂר עֲנָנִים הָיוּ שְׁנַיִם שְׁנַיִם לְכָל רוּחַ וְרוּחַ שְׁנַיִם מִלְּמַעְלָה וּשְׁנַיִם מִלְּמַטָּה וְאֶחָד שֶׁהָיָה מְהַלֵּךְ לִפְנֵיהֶם רַבִּי יֹאשִׁיָּה אוֹמֵר אַרְבָּעָה אֶחָד לִפְנֵיהֶם וְאֶחָד לְאַחֲרֵיהֶם אֶחָד לְמַעְלָה וְאֶחָד לְמַטָּה רַבִּי אוֹמֵר שְׁנַיִם וַיי הֹלֵךְ לִפְנֵיהֶם יוֹמָם לְלַמְּדָךְ שֶׁבַּמִּדָּה שֶׁאָדָם מוֹדֵד בָּהּ מוֹדְדִין לוֹ אַבְרָהָם לִוָּה מַלְאֲכֵי הַשָּׁרֵת שֶׁנֶּאֱמַר וְאַבְרָהָם הֹלֵךְ עִמָּם לְשַׁלְּחָם וְהַמָּקוֹם לִוָּה אֶת בָּנָיו בַּמִּדְבָּר אַרְבָּעִים שָׁנָה שֶׁנֶּאֱמַר וַיי הֹלֵךְ לִפְנֵיהֶם יוֹמָם בְּעַמּוּד עָנָן בְּאַבְרָהָם כְּתִיב יֻקַּח נָא מְעַט מַיִם וְהַקֹּדֶשׁ בָּרוּךְ הוּא הֶעֱלָה לְבָנָיו אֶת הַבְּאֵר בַּמִּדְבָּר שֶׁנֶּאֱמַר אָז יָשִׁיר יִשְׂרָאֵל אֶת הַשִּׁירָה הַזֹּאת עֲלִי בְאֵר עֱנוּ לָהּ בְּאַבְרָהָם כְּתִיב וְאֶקְחָה פַת לֶחֶם וְהַקֹּדֶשׁ בָּרוּךְ הוּא הוֹרִיד לְבָנָיו אֶת הַמָּן בַּמִּדְבָּר שֶׁנֶּאֱמַר הִנְנִי מַמְטִיר לָכֶם לֶחֶם מִן הַשָּׁמָיִם בְּאַבְרָהָם הוּא אוֹמֵר וְאֶל הַבָּקָר רָץ אַבְרָהָם וְהַקֹּדֶשׁ בָּרוּךְ הוּא הֵגֵז שְׂלָו לְבָנָיו שֶׁנֶּאֱמַר וְרוּחַ נָסַע מֵאֵת יי וַיָּגָז שַׂלְוִים מִן הַיָּם בְּאַבְרָהָם הוּא אוֹמֵר וְהִשָּׁעֲנוּ תַּחַת הָעֵץ וְהַקֹּדֶשׁ בָּרוּךְ הוּא פָּרַשׂ לְבָנָיו שִׁבְעָה עֲנָנֵי כָבוֹד שֶׁנֶּאֱמַר פָּרַשׂ עָנָן לְמָסָךְ וְאֵשׁ לְהָאִיר לָיְלָה בְּאַבְרָהָם כְּתִיב וְהוּא עוֹמֵד עֲלֵיהֶם וְהַקֹּדֶשׁ בָּרוּךְ הוּא הֵגֵן עַל בָּתֵּי בָּנָיו בְּמִצְרַיִם שֶׁלֹּא יִנָּגְפוּ שֶׁנֶּאֱמַר וּפָסַח יי עַל הַפֶּתַח וַיי הֹלֵךְ לִפְנֵיהֶם יוֹמָם אֶפְשָׁר לוֹמַר כֵּן וַהֲלֹא כְבָר נֶאֱמַר הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם יי וּכְתִיב וְקָרָא זֶה אֶל זֶה וְאָמַר קָדוֹשׁ קָדוֹשׁ קָדוֹשׁ יי צְבָאוֹת מְלֹא כָל הָאָרֶץ כְּבוֹדוֹ וְאוֹמֵר וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים וְקוֹלוֹ כְּקוֹל מַיִם רַבִּים וְהָאָרֶץ הֵאִירָה מִכְּבֹדוֹ וּמַה תִּלְמֹד לוֹמַר וַיי הֹלֵךְ לִפְנֵיהֶם יוֹמָם אָמַר רַבִּי אַנְטוֹנִינוּס הַמֶּלֶךְ פְּעָמִים שֶׁהָיָה דָּן עַל הַבִּימָה וּמַחְשִׁיךְ וְהָיוּ בָנָיו מַחְשִׁיכִין אֶצְלוֹ אַחַר שֶׁנִּפְטַר מִן הַבִּימָה הוּא הָיָה נוֹטֵל אֶת הַפָּנָס וּמֵאִיר לְבָנָיו וְהָיוּ גְּדוֹלֵי מַלְכוּת קְרֵבִין אֶצְלוֹ וְאוֹמְרִים לוֹ אָנוּ נוֹטְלִין אֶת הַפָּנָס וְנָאִיר לְבָנֶיךָ וְהוּא אוֹמֵר לָהֶם לָאו לֹא מִפְּנֵי שֶׁאֵין לִי מִי שֶׁיִּטֹּל אֶת הַפָּנָס וְיָאִיר לְבָנַי אֶלָּא הֲרֵי אֲנִי מוֹדִיעַ לָכֶם חִבָּתָם שֶׁלְּבָנַי שֶׁתִּהְיוּ נוֹהֲגִים עִמָּהֶם בְּכָבוֹד וְכָךְ הוֹדִיעַ הַקֹּדֶשׁ בָּרוּךְ הוּא חִבָּתָם שֶׁלְּיִשְׂרָאֵל לְאֻמּוֹת הָעוֹלָם שֶׁיִּהְיוּ נוֹהֲגִים עִמָּהֶם בְּכָבוֹד וְלֹא דַּיָּן שֶׁאֵינָם נוֹהֲגִין עִמָּהֶם בְּכָבוֹד אֶלָּא שֶׁמְּמִיתִים אוֹתָם מִיתוֹת חֲמוּרוֹת מִיתוֹת מְשֻׁנּוֹת זוֹ מִזּוֹ וּלְעִנְיַן כֵּן הוּא אוֹמֵר וְקִבַּצְתִּי אֶת כָּל הַגּוֹיִם וְהוֹרַדְתִּים אֶל עֵמֶק יְהוֹשָׁפָט יָכֹל עַל עֲבוֹדָה זָרָה וְעַל גִּלּוּי עֲרָיוֹת וְעַל שְׁפִיכוּת דָּמִים תִּלְמֹד לוֹמַר עַל עַמִּי וְנַחֲלָתִי יִשְׂרָאֵל וְאוֹמֵר מִצְרַיִם לִשְׁמָמָה תִהְיֶה וֶאֱדוֹם לְמִדְבַּר שְׁמָמָה תִּהְיֶה מֵחֲמַס בְּנֵי יְהוּדָה אֲשֶׁר שָׁפְכוּ דָם נָקִיא בְּאַרְצָם בְּאוֹתָהּ שָׁעָה וִיהוּדָה לְעוֹלָם תֵּשֵׁב וִירוּשָׁלִַם לְדוֹר וָדוֹר וְאוֹמֵר וְנִקֵּיתִי דָּמָם לֹא נִקֵּיתִי וַיי שֹׁכֵן בְּצִיּוֹן אֵימָתַי וַיי שֹׁכֵן בְּצִיּוֹן וְנִקֵּיתִי דָּמָם לֹא נִקֵּיתִי לֹא יָמִישׁ עַמּוּד הֶעָנָן מַגִּיד הַכָּתוּב שֶׁעֲדַיִן עַמּוּד הֶעָנָן קַיָּם הָיָה עַמּוּד הָאֵשׁ צוֹמֵחַ דָּבָר אַחֵר לֹא יָמִישׁ בָּא הַכָּתוּב לְלַמְּדָךְ דֶּרֶךְ אֶרֶץ מִן הַתּוֹרָה עַל עַרְבֵי שַׁבָּתוֹת עַד שֶׁעַמּוּד הֶעָנָן קַיָּם יִהְיֶה עַמּוּד הָאֵשׁ צוֹמֵחַ וַיְדַבֵּר יי אֶל מֹשֶׁה לֵּאמֹר דַּבֵּר אֶל בְּנֵי יִשְׂרָאֵל וְיָשֻׁבוּ רַבִּי שִׁמְעוֹן בֶּן יוֹחַי אוֹמֵר כָּל מָקוֹם שֶׁהוּא אוֹמֵר לֵאמֹר וְאָמַרְתָּ אֲלֵיהֶם הֲרֵי זֶה לַדּוֹרוֹת וְכָל מָקוֹם שֶׁאֵינוֹ אוֹמֵר לֵאמֹר וְאָמַרְתָּ אֲלֵיהֶם הֲרֵי זֶה לְשָׁעָה רַבִּי אוֹמֵר אֲפִלּוּ בְּכָל מָקוֹם שֶׁאֵינוֹ אוֹמֵר לֵאמֹר וְאָמַרְתָּ אֲלֵיהֶם הֲרֵי זֶה לַדּוֹרוֹת חוּץ מִשְּׁלֹשָׁה מְקוֹמוֹת וְיָשֻׁבוּ וְיַחֲנוּ לִפְנֵי פִּי הַחִירֹת מָה הָיוּ חִירוֹת הַלָּלוּ לֹא הָיוּ מְשֻׁפָּעוֹת אֶלָּא גְּדוּדִיּוֹת וְלֹא הָיוּ תְּרוּטוֹת אֶלָּא מֻקָּפוֹת וְלֹא הָיוּ עֲגֻלּוֹת אֶלָּא מְרֻבָּעוֹת וְלֹא הָיוּ מַעֲשֵׂה אָדָם אֶלָּא מַעֲשֵׂה שָׁמַיִם וְעֵינַיִם הָיוּ לָהֶם פְּתוּחוֹת כְּמִין זָכָר וּכְמִין נְקֵבָה הָיוּ דִּבְרֵי רַבִּי אֱלִיעֶזֶר רַבִּי יְהוֹשֻׁעַ אוֹמֵר הַחִירֹת מִצַּד זֶה וּמִגְדֹּל מִצַּד זֶה הַיָּם לִפְנֵיהֶם וּמִצְרִיִּים לְאַחֲרֵיהֶם דָּבָר אַחֵר פִּי הַחִירֹת אֵין חִירוֹת אֶלָּא מְקוֹם חֵרוּתָן שֶׁלַּמִּצְרִיִּים מְקוֹם אִטְלִיז מְקוֹם עֲבוֹדָה זָרָה שֶׁלָּהֵם לְשֶׁעָבַר הָיְתָה נִקְרֵאת פִּתֹם שֶׁנֶּאֱמַר וַיִּבֶן עָרֵי מִסְכְּנוֹת לְפַרְעֹה אֶת פִּתֹם וְאֶת רַעַמְסֵס חָזְרוּ לָהֶם לְהִקָרֹאת פִּי הַחִירֹת שֶׁהִיא מְאַחֶרֶת לְעוֹבְדֶיהָ נָסְעוּ בְנֵי יִשְׂרָאֵל מֵרַעְמְסֵס לְסֻכּוֹת וּמִסֻּכּוֹת לְאֵתָם וּמֵאֵתָם לִפְנֵי פִּי הַחִירֹת יוֹם חֲמִישִׁי נָסְעוּ מִמִּצְרַיִם וּבָאוּ עַד רַעַמְסֵס וּבְיוֹם שִׁשִּׁי מֵרַעַמְסֵס לְסֻכּוֹת וּבַשַּׁבָּת שָׁבְתוּ שָׁם וּבְאֶחָד בַּשַּׁבָּת שֶׁהוּא רְבִיעִי לִנְסִיעָתָן הִתְחִילוּ יִשְׂרָאֵל מְתַקְּנִין כְּלֵיהֶם וּמַצִּיעִין בְּהֶמְתָּם לָצֵאת אָמְרוּ לָהֶם הָאַקְטוֹרִין הִגִּיעָה פְּרוֹתֶסְמִיָה שֶׁלָּכֶם יום שנקבע מראש לַחְזֹר לְמִצְרַיִם שֶׁנֶּאֱמַר דֶּרֶךְ שְׁלֹשֶׁת יָמִים אָמְרוּ לָהֶם יִשְׂרָאֵל וּכְשֶׁיָּצָאנוּ בִּרְשׁוּת פַּרְעֹה יָצָאנוּ שֶׁנֶּאֱמַר מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה אָמְרוּ לָהֶם הָאַקְטוֹרִין רוֹצִין וְלֹא רוֹצִין סוֹפְכֶם לְקַיֵּם דִּבְרֵי מַלְכוּת עָמְדוּ עֲלֵיהֶם יִשְׂרָאֵל הִכּוּ מֵהֶם פָּצְעוּ מֵהֶם הָרְגוּ מֵהֶם הָלְכוּ וְהִגִּידוּ לְפַרְעֹה אָמַר לָהֶם מֹשֶׁה חִזְרוּ לְאַחֲרֵיכֶם כֵּיוָן שֶׁתָּקְעָה קֶרֶן לַחְזֹר הִתְחִילוּ מְחֻסְּרֵי אֱמוּנָה שֶׁבְּיִשְׂרָאֵל תּוֹלְשִׁין שְׂעָרֵיהֶן וּמְקָרְעִין בִּגְדֵיהֶם עַד שֶׁאָמַר לָהֶם מֹשֶׁה מִפִּי הַגְּבוּרָה נֶאֱמַר לִי שֶׁאַתֶּם בְּנֵי חוֹרִין לְפִיכָךְ נֶאֱמַר וְיָשֻׁבוּ וְיַחֲנוּ לִפְנֵי פִּי הַחִירֹת בֵּין מִגְדֹּל וּבֵין הַיָּם שָׁם הָיְתָה גְּדֻלָּתָן שֶׁלַּמִּצְרִיִּים שָׁם הָיְתָה תִפְאַרְתָּם שָׁם הָיְתָה מַיוּמָס שֶׁלָּהֵם שָׁם כָּנַס יוֹסֵף אֶת הַכֶּסֶף וְאֶת הַזָּהָב שֶׁנֶּאֱמַר וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן בַּשֶּׁבֶר אֲשֶׁר הֵם שֹׁבְרִים וַיָּבֵא יוֹסֵף אֶת הַכֶּסֶף בֵּיתָה פַרְעֹה לִפְנֵי בַּעַל צְפֹן בַּעַל צְפוֹן נִשְׁתַּיַּר מִכָּל הַיִּרְאוֹת שֶׁלָּהֶן בִּשְׁבִיל לְפַתּוֹת לִבָּן שֶׁלַּמִּצְרִיִּים וְעָלָיו הוּא אוֹמֵר מַשְׂגִּיא לַגּוֹיִם וַיְאַבְּדֵם שֹׁטֵחַ לַגּוֹיִם וַיַּנְחֵם נִכְחוֹ תַחֲנוּ עַל הַיָּם בִּשְׁבִיל לְפַתּוֹת לִבָּן שֶׁלַּמִּצְרִיִּים וְאָמַר פַּרְעֹה לִבְנֵי יִשְׂרָאֵל נְבֻכִים הֵם בָּאָרֶץ אֵין נְבֻכִים אֶלָּא מְטֹרָפִים שֶׁנֶּאֱמַר מַה נֶּאֶנְחָה בְהֵמָה נָבֹכוּ עֶדְרֵי בָקָר דָּבָר אַחֵר נְבֻכִים אֵין נְבוּכִין אֶלָּא מְעֻרְבָּבִין שֶׁנֶּאֱמַר וְהַמֶּלֶךְ וְהָמָן יָשְׁבוּ לִשְׁתּוֹת וְהָעִיר שׁוּשָׁן נָבוֹכָה דָּבָר אַחֵר וְאָמַר פַּרְעֹה לֹא יָדַע מָה אָמַר אָמַר מֹשֶׁה הִטְעָן וְלֹא הָיָה יוֹדֵעַ לְהֵיכָן מוֹלִיכָן שֶׁנֶּאֱמַר נְבֻכִים אֵין נְבוּכִים אֶלָּא מֹשֶׁה שֶׁנֶּאֱמַר עֲלֵה אֶל הַר הָעֲבָרִים הַזֶּה הַר נְבוֹ דָּבָר אַחֵר וְאָמַר פַּרְעֹה לֹא יָדַע מָה אָמַר אָמַר עֲתִידִין יִשְׂרָאֵל לִבְכּוֹת בַּמִּדְבָּר שֶׁנֶּאֱמַר וַתִּשָּׂא כָּל הָעֵדָה וַיִּתְּנוּ אֶת קוֹלָם וַיִּבְכּוּ דָּבָר אַחֵר וְאָמַר פַּרְעֹה לֹא יָדַע מָה אָמַר אָמַר עֲתִידִין יִשְׂרָאֵל לִנְפֹּל בַּמִּדְבָּר שֶׁנֶּאֱמַר בַּמִּדְבָּר הַזֶּה יִפְּלוּ פִגְרֵיכֶם סָגַר עֲלֵיהֶם הַמִּדְבָּר כֵּיוָן שֶׁרָאוּ יִשְׂרָאֵל אֶת הַיָּם סוֹעֵר וְשׂוֹנֵא רוֹדֵף הָפְכוּ פְנֵיהֶם לַמִּדְבָּר וְהַקֹּדֶשׁ בָּרוּךְ הוּא זִמֵּן לָהֶם חַיּוֹת רָעוֹת וְלֹא הָיוּ מַנִּיחוֹת אוֹתָם לַעֲבֹר שֶׁנֶּאֱמַר סָגַר עֲלֵיהֶם הַמִּדְבָּר וְאֵין סְגִירָה אֶלָּא חָיָה רָעָה שֶׁנֶּאֱמַר אֱלָהִי שְׁלַח מַלְאֲכֵהּ וּסְגַר פֻּם אַרְיָוָתָא וְלָא חַבְּלוּנִי כָּל קֳבֵל דִּי קָדָמוֹהִי זָכוּ הִשְׁתְּכַחַת לִי וְאַף קָדָמָךְ מַלְכָּא חֲבוּלָה לָא עַבְדֵת וְחִזַּקְתִּי אֶת לֵב פַּרְעֹה שֶׁהָיָה לִבּוֹ חָלוּק אִם לִרְדֹּף אִם לֹא לִרְדֹּף וְאִכָּבְדָה בְּפַרְעֹה וּבְכָל חֵילוֹ פַּרְעֹה הִתְחִיל בָּעֲבֵרָה שֶׁנֶּאֱמַר כָּל הַבֵּן הַיִּלּוֹד מִמֶּנּוּ הִתְחִילָה הַפֻּרְעָנוּת טָבַע הוּא וְכָל חֵילוֹ כַּיּוֹצֵא בוֹ וַיִּמַח אֶת כָּל הַיְקוּם מִי שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת כַּיּוֹצֵא בוֹ וְאֶת הָאֲנָשִׁים אֲשֶׁר פֶּתַח הַבַּיִת מִי שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת אַף כָּאן אַתָּה אוֹמֵר וְחִזַּקְתִּי אֶת לֵב פַּרְעֹה וְרָדַף אַחֲרֵיהֶם וְאִכָּבְדָה בְּפַרְעֹה וּבְכָל חֵילוֹ וְיָדְעוּ מִצְרַיִם כִּי אֲנִי יי וַיַּעֲשׂוּ כֵן מִי שֶׁהִתְחִיל בָּעֲבֵרָה וַהֲרֵי דְבָרִים קַל וָחֹמֶר וּמָה מִדַּת פֻּרְעָנוּת מְעוּטָה מִי שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת מִדָּה טוֹבָה מְרֻבָּה לֹא כָל שֶׁכֵּן דָּבָר אַחֵר וְאִכָּבְדָה בְּפַרְעֹה מַגִּיד הַכָּתוּב שֶׁכְּשֶׁהַמָּקוֹם פּוֹרֵעַ מִן הָאֻמּוֹת שְׁמוֹ מִתְגַּדֵּל בָּעוֹלָם שֶׁנֶּאֱמַר וְשַׂמְתִּי בָהֶם אוֹת וְשִׁלַּחְתִּי מֵהֶם פְּלֵיטִים אֶל הַגּוֹיִם תַּרְשִׁישׁ פּוּל וְלוּד מֹשְׁכֵי קֶשֶׁת וּכְתִיב כֹּה אָמַר יי יְגִיעַ מִצְרַיִם וּסְחַר כּוּשׁ וּסְבָאִים אַנְשֵׁי מִדָּה עָלַיִךְ יַעֲבֹרוּ וְלָךְ יִהְיוּ אַחֲרַיִךְ יֵלֵכוּ בַּזִּקִּים יַעֲבֹרוּ וְאֵלַיִךְ יִשְׁתַּחֲווּ אֵלַיִךְ יִתְפַּלָּלוּ אַךְ בָּךְ אֵל וְאֵין עוֹד אֶפֶס אֱלֹהִים וְאַחֲרָיו מַה הוּא אוֹמֵר אָכֵן אַתָּה אֵל מִסְתַּתֵּר אֱלֹהֵי יִשְׂרָאֵל מוֹשִׁיעַ וְאוֹמֵר וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף וְאַבְנֵי אֶלְגָּבִישׁ אֵשׁ וְגָפְרִית אַמְטִיר עָלָיו וְעַל אֲגַפָּיו וְעַל עַמִּים רַבִּים אֲשֶׁר אִתּוֹ וְאַחַר כָּךְ וְהִתְגַּדִּלְתִּי וְהִתְקַדִּשְׁתִּי וְנוֹדַעְתִּי לְעֵינֵי גּוֹיִם רַבִּים וְיָדְעוּ כִּי אֲנִי יי וּכְתִיב וַיְהִי בְשָׁלֵם סוּכּוֹ וּמְעוֹנָתוֹ בְצִיּוֹן וְאוֹמֵר שָׁמָּה שִׁבַּר רִשְׁפֵי קָשֶׁת מָגֵן וְחֶרֶב וּמִלְחָמָה סֶלָה מַהוּ אוֹמֵר נוֹדָע בִּיהוּדָה אֱלֹהִים בְּיִשְׂרָאֵל גָּדוֹל שְׁמוֹ וְיָדְעוּ מִצְרַיִם כִּי אֲנִי יי לְשֶׁעָבַר לֹא הָיוּ יוֹדְעִין אֶת יי אֲבָל כָּאן וְיָדְעוּ מִצְרָיִם כִּי אֲנִי יי וַיַּעֲשׂוּ כֵן לְהוֹדִיעַ חָכְמָתָם שֶׁלְּיִשְׂרָאֵל שֶׁלֹּא אָמְרוּ הֵיאָךְ נַחְזֹר לַאֲחוֹרֵינוּ שֶׁלֹּא לִשְׁבֹּר לֵב טַף וְנָשִׁים שֶׁעִמָּם דָּבָר אַחֵר וַיַּעֲשׂוּ כֵן אָמְרוּ רוֹצִים אוֹ לֹא רוֹצִים אֵין לָנוּ לַעֲשׁוֹת אֶלָּא דִבְרֵי בֶן עַמְרָם וַיֻּגַּד לְמֶלֶךְ מִצְרַיִם מִי הַגִּיד לוֹ הָאַקְטוֹרִין שֶׁלּוֹ וְיֵשׁ אוֹמְרִים דְּיָדוֹכָיוֹת הָיוּ לוֹ וְיֵשׁ אוֹמְרִים עֲמָלֵק הַגִּיד לוֹ כִּי בָרַח הָעָם וְכִי בּוֹרְחִים הָיוּ וַהֲלֹא כְבָר נֶאֱמַר מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה וּמַה תִּלְמֹד לוֹמַר כִּי בָרַח הָעָם אֶלָּא מִתּוֹךְ שֶׁהִכּוּ אֶת הָאַקְטוֹרִין שֶׁלּוֹ הָלְכוּ וְהִגִּידוּ לְפַרְעֹה אָמְרוּ לוֹ רְאֵה יִשְׂרָאֵל הִכּוּ מִמֶּנּוּ פָּצְעוּ מִמֶּנּוּ הָרְגוּ מִמֶּנּוּ וְלֹא מִחָה אָדָם בְּיָדָם אֵין לָהֶם לֹא מוֹשֵׁל וְלֹא שָׂר כָּעִנְיָן שֶׁנֶּאֱמַר מֶלֶךְ אֵין לָאַרְבֶּה וַיֵּצֵא חֹצֵץ כֻּלּוֹ וַיֻּגַּד לְמֶלֶךְ מִצְרַיִם כִּי בָרַח הָעָם וַיֵּהָפֵךְ לְבַב פַּרְעֹה וַעֲבָדָיו אֶל הָעָם וַיֹּאמְרוּ מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ לְשֶׁעָבַר וַיֹּאמְרוּ עַבְדֵי פַרְעֹה אֵלָיו עַד מָתַי יִהְיֶה זֶה לָנוּ לְמוֹקֵשׁ וְעַכְשָׁו וַיֻּגַּד לְמֶלֶךְ מִצְרַיִם כִּי בָרַח הָעָם וַיֵּהָפֵךְ לְבַב פַּרְעֹה וַעֲבָדָיו אֶל הָעָם וַיֹּאמְרוּ מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ אָמְרוּ אִלּוּ לָקִינוּ וְלֹא שִׁלַּחְנוּ כְּדַי הוּא לָנוּ אֶלָּא לָקִינוּ וְשִׁלַּחְנוּ אוֹ אִלּוּ לָקִינוּ וְשִׁלַּחְנוּ וְלֹא הָיוּ נוֹטְלִין מָמוֹנֵנוּ כְּדֵי הוּא לָנוּ אֶלָּא לָקִינוּ וְשִׁלַּחְנוּ וְנָטְלוּ מָמוֹנֵנוּ מָשָׁל לְמָה הַדָּבָר דּוֹמֶה לְאֶחָד שֶׁאָמַר לְעַבְדּוֹ צֵא וְהָבֵא לִי דָּג מִן הַשּׁוּק יָצָא וְהֵבִיא לוֹ דָּג מִן הַשּׁוּק מַבְאִישׁ אָמַר לוֹ בִּגְזֵרָה אוֹ תֹּאכַל הַדָּג אוֹ תִּלְקֶה מֵאָה מַכּוֹת אוֹ תִּתֵּן לִי מֵאָה מָנֶה אָמַר לוֹ הֲרֵינִי אוֹכֵל הִתְחִיל לֹאכַל לֹא הִסְפִּיק לִגְמֹר עַד שֶׁאָמַר הֲרֵינִי לוֹקֶה לָקָה שִׁשִּׁים לֹא הִסְפִּיק לִגְמֹר עַד שֶׁאָמַר הֲרֵינִי נוֹתֵן מֵאָה מָנֶה נִמְצָא אוֹכֵל אֶת הַדָּג וְלוֹקֶה וְנוֹתֵן מֵאָה מָנֶה כָּךְ נֶעֱשָׂה לְמִצְרַיִם לָקוּ וְשִׁלְּחוּ וְנִטַּל מָמוֹנָם דָּבָר אַחֵר וַיֵּהָפֵךְ מַגִּיד הַכָּתוּב שֶׁכְּשֶׁיָּצְאוּ יִשְׂרָאֵל מִמִּצְרַיִם בָּטְלָה מַלְכוּתָם שֶׁלְּמִצְרָיִם שֶׁנֶּאֱמַר מִמִּי נָעָמְתָּ רְדָה וְהָשְׁכְּבָה אֶת עֲרֵלִים וַיֹּאמְרוּ מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ אָמְרוּ עַכְשָׁו יְהוּ אֻמּוֹת הָעוֹלָם מַקִּישׁוֹת עָלֵינוּ כַּזּוֹג לוֹמַר מָה אֵלּוּ שֶׁהָיוּ בִרְשׁוּתָם הִנִּיחוּם וְהָלְכוּ לָהֶם עַכְשָׁו הֵיךְ אָנוּ שׁוֹלְחִים לַאֲרַם נַהֲרָיִם וְלַאֲרַם צוֹבָא לְהַעֲלוֹת לָנוּ מַס וּלְהָבִיא לָנוּ עֲבָדִים וּשְׁפָחוֹת לְכָךְ וַיֵּהָפֵךְ לְבַב פַּרְעֹה לְלַמְּדָךְ שֶׁהָיָה פַרְעֹה שׁוֹלֵט מִסּוֹף הָעוֹלָם וְעַד סוֹפוֹ וְהָיוּ לוֹ שִׁלְטוֹנִים מִסּוֹף הָעוֹלָם וְעַד סוֹפוֹ בִּשְׁבִיל כְּבוֹדָן שֶׁלְּיִשְׂרָאֵל עָלָיו הוּא אוֹמֵר שָׁלַח מֶלֶךְ וַיַתִּירֵהוּ מֹשֵׁל עַמִּים וַיְפַתְּחֵהוּ שָׂמוֹ אָדוֹן לְבֵיתוֹ וּמֹשֵׁל בְּכָל קִנְיָנוֹ וְכֵן אַתָּה מוֹצֵא שֶׁכָּל אֻמָּה וְלָשׁוֹן שֶׁשָּׁלְטָה עַל יִשְׂרָאֵל שָׁלְטָה מִסּוֹף הָעוֹלָם וְעַד סוֹפוֹ בִּשְׁבִיל כְּבוֹד יִשְׂרָאֵל בְּמַלְכֵי אַשּׁוּר מַהוּ אוֹמֵר וַתִּמְצָא כַקֵּן יָדִי לְחֵיל הָעַמִּים וְכֶאֱסֹף בֵּיצִים עֲזֻבוֹת כָּל הָאָרֶץ אֲנִי אָסָפְתִּי וְלֹא הָיָה נֹדֵד כָּנָף וּפֹצֶה פֶה וּמְצַפְצֵף בְּמַלְכוּת בָּבֶל מַהוּ אוֹמֵר וְהָיָה הַגּוֹי וְהַמַּמְלָכָה אֲשֶׁר לֹא יַעַבְדוּ אֹתוֹ אֶת נְבוּכַדְנֶאצַּר מֶלֶךְ בָּבֶל וְאֵת אֲשֶׁר לֹא יִתֵּן אֶת צַוָּארוֹ בְּעֹל מֶלֶךְ בָּבֶל בְּמַלְכוּת מָדַי מַהוּ אוֹמֵר בֵּאדַיִן דָּרְיָוֶשׁ מַלְכָּא כְּתַב לְכָל עַמְמַיָּא אֻמַּיָּא וְלִשָּׁנַיָּא דִּי דָיְרִין בְּכָל אַרְעָא שְׁלָמְכוֹן יִשְׂגֵּא בְּמַלְכוּת יָוָן מַה הוּא אוֹמֵר חָזֵה הֲוֵית בְּחֶזְוִי עִם לֵילְיָא וַאֲרוּ אַרְבַּע רוּחֵי שְׁמַיָּא מְגִיחָן לְיַמָּא רַבָּא וְאַרְבַּע חֵיוָן רַבְרְבָן סָלְקָן מִן יַמָּא שָׁנְיָן דָּא מִן דָּא קַדְמָיְתָא כְאַרְיֵה וְגַפִּין דִּי נְשַׁר לַהּ חָזֵה הֲוֵית עַד דִּי מְּרִיטוּ גַפַּהּ וּנְטִילַת מִן אַרְעָא וְעַל רַגְלַיִן כֶּאֱנָשׁ הֳקִימַת וּלְבַב אֱנָשׁ יְהִיב לַהּ וַאֲרוּ חֵיוָה אָחֳרִי תִנְיָנָה דָּמְיָה לְדֹב וְלִשְׂטַר חַד הֳקִמַת וּתְלָת עִלְעִין בְּפֻמַּהּ בֵּין שִׁנַּהּ וְכֵן אָמְרִין לַהּ קוּמִי אֲכֻלִי בְּשַׂר שַׂגִּיא בָּאתַר דְּנָה חָזֵה הֲוֵית וַאֲרוּ אָחֳרִי כִּנְמַר וְלַהּ גַּפִּין אַרְבַּע דִּי עוֹף עַל גַּבַּהּ וְאַרְבְּעָה רֵאשִׁין לְחֵיוְתָא וְשָׁלְטָן יְהִיב לַהּ בְּמַלְכוּת רְבִיעִית מַהוּ אוֹמֵר כֵּן אֲמַר חֵיוְתָא רְבִיעָיְתָא מַלְכוּ רְבִיעָאָה תֶּהֱוֵא בְאַרְעָא דִּי תִשְׁנֵא מִן כָּל מַלְכְוָתָא וְתֵאכֻל כָּל אַרְעָא וּתְדוּשִׁנַּהּ וְתַדְּקִנַּהּ הָא לָמַדְתָּ שֶׁכָּל אֻמָּה וְאֻמָּה שֶׁשִּׁעְבְּדָה בָהֶם בְּיִשְׂרָאֵל שָׁלְטָה מִסּוֹף הָעוֹלָם וְעַד סוֹפוֹ בִּשְׁבִיל כְּבוֹד יִשְׂרָאֵל דָּבָר אַחֵר וַיֵּהָפֵךְ אָמְרוּ לֹא בִּשְׁבִילָן הָיְתָה הַטּוֹבָה בָּאָה עָלֵינוּ רַבִּי יוֹסֵה הַגָּלִילִי אוֹמֵר מָשָׁל לְמָה הַדָּבָר דּוֹמֶה לְאָדָם שֶׁנָּפַל לוֹ בֵּית כּוֹר בִּירוּשָׁה וּמְכָרָהּ בְּדָבָר מוּעָט הָלַךְ הַלּוֹקֵחַ וּפָתַח בָּהּ מַעְיָנוֹת וְנָטַע בָּהּ גַנּוֹת וְאִילָנוֹת וּפַרְדְּסִין וְהִתְחִיל הַמּוֹכֵר לֵחָנֵק עַל שֶׁנָּתַן יְרֻשָּׁתוֹ בְּדָבָר מוּעָט כָּךְ נֶעֱשָׂה לַמִּצְרִיִּים שֶׁשִּׁלְּחוּ וְלֹא יָדְעוּ מַה שִּׁלְּחוּ עֲלֵיהֶם מְפֹרָשׁ בַּקַּבָּלָה שְׁלָחַיִךְ פַּרְדֵּס רִמּוֹנִים דָּבָר אַחֵר מַה זֹּאת עָשִׂינוּ רַבִּי שִׁמְעוֹן בֶּן יוֹחַי אוֹמֵר מָשָׁל לְמָה הַדָּבָר דּוֹמֶה לְאֶחָד שֶׁנָּפְלָה לוֹ פְּלָטֵרית בִּמְדִינַת הַיָּם בִּירוּשָׁה וּמְכָרָהּ בְּדָבָר מוּעָט וְהָלַךְ הַלּוֹקֵחַ וַחֲפָרָהּ וּמָצָא בָהּ אוֹצְרוֹת כֶּסֶף וְאוֹצְרוֹת זָהָב וַאֲבָנִים טוֹבוֹת וּמַרְגָּלִיּוֹת הִתְחִיל הַמּוֹכֵר לֵחָנֵק כָּךְ עָשׂוּ מִצְרָיִם שֶׁשִּׁלְּחוּ וְלֹא יָדְעוּ מַה שִּׁלְּחוּ דִכְתִיב וַיֻּגַּד לְמֶלֶךְ מִצְרַיִם כִּי בָרַח הָעָם וַיֵּהָפֵךְ לְבַב פַּרְעֹה וַעֲבָדָיו אֶל הָעָם וַיֹּאמְרוּ מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ וַיֶּאְסֹר אֶת רִכְבּוֹ הוּא בְּיָדוֹ אֲסָרוֹ דֶּרֶךְ מְלָכִים לִהְיוֹת עוֹמְדִים וַאֲחֵרִים מַצִּיעִין לָהֶם תַּשְׁמִישֵׁי הַמֶּרְכָּבָה וְאוֹסְרִין אוֹתָהּ אֲבָל פַּרְעֹה הָרָשָׁע הוּא בְיָדוֹ אֲסָרוֹ וְהִצִּיעַ תַּשְׁמִישֵׁי רִכְבּוֹ וְכֵיוָן שֶׁרָאוּ גְדוֹלֵי מַלְכוּת עָמְדוּ כֻלָּם וְאָסְרוּ מַרְכְּבוֹתֵיהֶם וְהִצִּיעוּ לְעַצְמָן אַרְבָּעָה אָסְרוּ בְשִׂמְחָה אַבְרָהָם אָסַר בְּשִׂמְחָה שֶׁנֶּאֱמַר וַיַּשְׁכֵּם אַבְרָהָם בַּבֹּקֶר וַיַּחֲבֹשׁ אֶת חֲמֹרוֹ וְלֹא הָיוּ לוֹ כַמָּה עֲבָדִים אֶלָּא לִכְבוֹד הַמָּקוֹם יוֹסֵף אָסַר בְּשִׂמְחָה שֶׁנֶּאֱמַר וַיֶּאְסֹר יוֹסֵף מֶרְכַּבְתּוֹ וְלֹא הָיוּ לוֹ כַמָּה עֲבָדִים אֶלָּא לִכְבוֹד אָבִיו בִּלְעָם אָסַר בְּשִׂמְחָה שֶׁנֶּאֱמַר וַיָּקָם בִּלְעָם בַּבֹּקֶר וַיַּחֲבֹשׁ אֶת אֲתֹנוֹ פַּרְעֹה אָסַר בְּשִׂמְחָה שֶׁנֶּאֱמַר וַיֶּאְסֹר אֶת רִכְבּוֹ תָּבֹא חֲבָשָׁה שֶׁלְּאַבְרָהָם שֶׁהָלַךְ לַעֲשׁוֹת רְצוֹן הַמָּקוֹם וְתַעֲמֹד עַל חֲבָשָׁה שֶׁלְּבִלְעָם שֶׁהָלַךְ לְקַלֵּל אֶת יִשְׂרָאֵל תָּבֹא אֲסָרָה שֶׁלְּיוֹסֵף שֶׁאָסַר לֵילֵךְ לְקְרַאת אָבִיו וְתַעֲמֹד עַל אֲסָרָה שֶׁלְּפַרְעֹה הָרָשָׁע שֶׁהָלַךְ לִרְדֹּף אֶת יִשְׂרָאֵל דָּבָר אַחֵר רַבִּי שִׁמְעוֹן בֶּן יוֹחַי אוֹמֵר תָּבֹא חֶרֶב יָד וְתַעֲמֹד עַל חֶרֶב יָד תָּבֹא חֶרֶב יָד שֶׁעָשָׂה אָבִינוּ אַבְרָהָם לֵילֵךְ לִשְׁחֹט אֶת בְּנוֹ וְתַעֲמֹד עַל חֶרֶב יָד שֶׁעָשָׂה פַּרְעֹה הָרָשָׁע לֵילֵךְ לִרְדֹּף אַחֲרֵי יִשְׂרָאֵל שֶׁנֶּאֱמַר אָרִיק חַרְבִּי תּוֹרִישֵׁמוֹ יָדִי וְאֶת עַמּוֹ לָקַח עִמּוֹ לְקָחָן עִמּוֹ בִּדְבָרִים אָמַר לָהֶם דֶּרֶךְ מְלָכִים לִהְיוֹת מַנְהִיגִין בַּסּוֹף וְחַיְלוֹתֵיהֶם מַקְדִּימִין לִפְנֵיהֶם אֲבָל אֲנִי אַקְדִּים לִפְנֵיכֶם שֶׁנֶּאֱמַר וּפַרְעֹה הִקְרִיב דֶּרֶךְ מְלָכִים כָּל הָעָם בּוֹזְזִין וְנוֹתְנִין לְפָנָיו וְהוּא נוֹטֵל חֵלֶק בָּרֹאשׁ אֲנִי אֶשְׁוֶה אִתְּכֶם בַּבִּזָּה שֶׁנֶּאֱמַר אֲחַלֵּק שָׁלָל וְעוֹד שֶׁאֲנִי אֶפְתַּח לָכֶם אוֹצְרוֹת כֶּסֶף וְאוֹצְרוֹת זָהָב וַאֲבָנִים טוֹבוֹת וּמַרְגָּלִיּוֹת וְאֶתֵּן לָכֶם לְכָךְ נֶאֱמַר וְאֶת עַמּוֹ לָקַח עִמּוֹ לְקָחָם עִמּוֹ בִדְבָרִים וַיִּקַּח שֵׁשׁ מֵאוֹת רֶכֶב בָּחוּר מִשֶּׁלְּמִי הָיוּ הַבְּהֵמוֹת שֶׁהָיוּ טוֹעֲנִין הַמֶּרְכָּבוֹת אִם תֹּאמַר מִשֶּׁלְּמִצְרָיִם הָיוּ וַהֲלֹא כְבָר נֶאֱמַר וַיָּמָת כֹּל מִקְנֵה מִצְרָיִם וְאִם תֹּאמַר מִשֶּׁלְּפַרְעֹה הָיוּ וַהֲלֹא כְבָר נֶאֱמַר הִנֵּה יַד יי הוֹיָה בְּמִקְנְךָ אֲשֶׁר בַּשָּׂדֶה וְאִם תֹּאמַר מִשֶּׁלְּיִשְׂרָאֵל הָיוּ וַהֲלֹא כְבָר נֶאֱמַר וְגַם מִקְנֵנוּ יֵלֵךְ עִמָּנוּ לֹא תִשָּׁאֵר פַּרְסָה אֶלָּא שֶׁלְּמִי הָיוּ שֶׁלְּהַיָּרֵא אֶת דְּבַר יי נִמְצֵינוּ לְמֵדִין הַיָּרֵא אֶת דְּבַר יי הֵם הָיוּ תַּקָּלָה לְיִשְׂרָאֵל מִכָּן הָיָה רַבִּי שִׁמְעוֹן בֶּן יוֹחַי אוֹמֵר טוֹב שֶׁבַּגּוֹיִם הֲרֹג טוֹב שֶׁבַּנְּחָשִׁים רֹצֵץ אֶת מֹחוֹ רַבִּי שִׁמְעוֹן בֶּן גַּמְלִיאֵל אָמַר בֹּא וּרְאֵה עָשְׁרָהּ וְגָדְלָהּ שֶׁלְּמַלְכוּת חַיֶּבֶת זוֹ שֶׁאֵין לָהּ נוּמֵירוֹן אַחַת בְּטֵלָה שֶׁכֻּלָּן רָצוֹת בַּיּוֹם וּבַלַּיְלָה וּכְנֶגְדָּן שֶׁלְּמִצְרָיִם כֻּלָּן עוֹמְדוֹת בְּטֵלוֹת וְשָׁלִשִׁם עַל כֻּלּוֹ אֵין שָׁלִישִׁים אֶלָּא גִּבּוֹרִים שֶׁנֶּאֱמַר שָׁלִשִׁים וּקְרוּאִים רֹכְבֵי סוּסִים כֻּלָּם דָּבָר אַחֵר וְשָׁלִשִׁם עַל כֻּלּוֹ שֶׁהָיוּ מְשֻׁלָּשִׁין בְּזַיִן רַבִּי שִׁמְעוֹן בֶּן גַּמְלִיאֵל אָמַר זֶה הַשְּׁלִישִׁי שֶׁעַל הַמֶּרְכָּבָה לְשֶׁעָבַר לֹא הָיוּ אֶלָּא שְׁנַיִם וּפַרְעֹה הוֹסִיף עֲלֵיהֶם עוֹד אֶחָד בִּשְׁבִיל לְמַהֵר לִרְדֹּף אַחֲרֵי יִשְׂרָאֵל רַבִּי אוֹמֵר אַנְטוֹנִינוּס הוֹסִיף עֲלֵיהֶם עוֹד אֶחָד דָּבָר אַחֵר וְשָׁלִשִׁם שְׁלֹשָׁה עַל כָּל אֶחָד וְאֶחָד וְיֵשׁ אוֹמְרִים שְׁלֹשִׁים עַל כָּל אֶחָד וְאֶחָד וְיֵשׁ אוֹמְרִים שְׁלֹשׁ מֵאוֹת עַל כָּל אֶחָד וְאֶחָד וּמְנַיִן הָיָה פַרְעֹה יוֹדֵעַ כַּמָּה מֵתוּ מִיִּשְׂרָאֵל בִּשְׁלֹשֶׁת יְמֵי אֲפֵלָה וְכַמָּה הַיּוֹצְאִים מִמִּצְרַיִם אֶלָּא הוֹצִיא טוֹמוֹסִין שֶׁלָּהֶן וּלְפִי הַטּוֹמוֹסִין הוֹסִיף עֲלֵיהֶם חֲיָלִים כַּיּוֹצֵא בַדָּבָר דָּרַשׁ רַבִּי יִרְמְיָה וַיֵּצֵא אֲלֵיהֶם זֶרַח הַכּוּשִׁי בְּחַיִל אֶלֶף אֲלָפִים וּמַרְכָּבוֹת שְׁלֹשׁ מֵאוֹת וּלְפִי מֶרְכָּבוֹת הוֹצִיא עֲלֵיהֶם חֲיָלִים דָּבָר אַחֵר וְשָׁלִשִׁם עַל כֻּלּוֹ עַל מְנַת לְכַלּוֹת לְשֶׁעָבַר כָּל הַבֵּן הַיִּלּוֹד אֲבָל כָּאן וְשָׁלִשִׁם עַל כֻּלּוֹ עַל מְנַת לְכַלּוֹת שֶׁנֶּאֱמַר אָרִיק חַרְבִּי תּוֹרִישֵׁמוֹ יָדִי וַיְחַזֵּק יי אֶת לֵב פַּרְעֹה שֶׁהָיָה לִבּוֹ חָלוּק אִם לִרְדֹּף אִם לֹא לִרְדֹּף וַיִּרְדֹּף אַחֲרֵי בְּנֵי יִשְׂרָאֵל לְהוֹדִיעַ שְׁבָחָן שֶׁלְּיִשְׂרָאֵל שֶׁאִלּוּ הָיְתָה אֻמָּה אַחֶרֶת לֹא הָיָה פַרְעֹה רוֹדֵף אַחֲרֶיהָ וּבְנֵי יִשְׂרָאֵל יֹצְאִים בְּיָד רָמָה מַגִּיד הַכָּתוּב שֶׁכְּשֶׁהָיוּ הַמִּצְרִים רוֹדְפִים אַחֲרֵי יִשְׂרָאֵל הָיוּ מְנָאֲצִים וּמְחָרְפִים וּמְגַדְּפִים אֲבָל יִשְׂרָאֵל מְרוֹמְמִים וּמְשַׁבְּחִים וְנוֹתְנִים שִׁיר שֶׁבַח וּגְדֻלָּה תְּהִלָּה תִּפְאֶרֶת לְמִי שֶׁהַמִּלְחָמָה שֶׁלּוֹ כָּעִנְיָן שֶׁנֶּאֱמַר רוֹמְמוֹת אֵל בִּגְרוֹנָם בִּמְקוֹם חֶרֶב פִּיפִיּוֹת בְּיָדָם וְאוֹמֵר רוּמָה עַל הַשָּׁמַיִם אֱלֹהִים וְאוֹמֵר יי אֱלֹהַי אַתָּה אֲרוֹמִמְךָ אוֹדֶה שִׁמְךָ כִּי עָשִׂיתָ פֶּלֶא עֵצוֹת מֵרָחֹק אֱמוּנָה אֹמֶן דָּבָר אַחֵר וּבְנֵי יִשְׂרָאֵל יֹצְאִים בְּיָד רָמָה בְּרֵישׁ גְּלֵי דָּבָר אַחֵר בְּיָד רָמָה שֶׁהָיְתָה יָדָן שֶׁלְּיִשְׂרָאֵל רָמָה עַל מִצְרָיִם וַיִּרְדְּפוּ מִצְרַיִם אַחֲרֵיהֶם מַגִּיד שֶׁלֹּא נִכְשַׁל אֶחָד מֵהֶם בַּדֶּרֶךְ שֶׁמָּא יְנַחֲשׁוּ וְיַחְזְרוּ לָהֶם לַאֲחוֹרֵיהֶם וְכֵן מָצִינוּ שֶׁהַגּוֹיִם מְנַחֲשִׁים שֶׁנֶּאֱמַר כִּי הַגּוֹיִם הָאֵלֶּה אֲשֶׁר אַתָּה יוֹרֵשׁ אוֹתָם אֶל מְעֹנְנִים וְאֶל קֹסְמִים יִשְׁמָעוּ וּכְתִיב וַיֵּלְכוּ זִקְנֵי מוֹאָב וְזִקְנֵי מִדְיָן וּקְסָמִים בְּיָדָם וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב וְזִקְנֵי מִדְיָן נִחֲשׁוּ וְחָזְרוּ לַאֲחוֹרֵיהֶם וַיַּשִּׂיגוּ אוֹתָם חֹנִים עַל הַיָּם כָּל סוּס רֶכֶב פַּרְעֹה וּפָרָשָׁיו וְחֵילוֹ עַל פִּי הַחִירֹת לִפְנֵי בַּעַל צְפֹן וּפַרְעֹה הִקְרִיב הוּא הִקְרִיב אֶת הַפֻּרְעָנוּת לָבֹא עָלָיו כֵּיוָן שֶׁרָאָה פַּרְעֹה שֶׁנִּשְׁאַר בַּעַל צְפוֹן אָמַר בַּעַל צְפוֹן הִסְכִּים עַל גְּזֵרָתִי אֲנִי חָשַׁבְתִּי לְאַבְּדָם בַּמַּיִם וּבַעַל צְפוֹן הִסְכִּים עַל גְּזֵרָתִי הִתְחִיל מְזַבֵּחַ וּמְקַטֵּר וּמְנַסֵּךְ וּמִשְׁתַּחֲוֶה לָעֲבוֹדָה זָרָה שֶׁלּוֹ לְכָךְ נֶאֱמַר וּפַרְעֹה הִקְרִיב הִקְרִיב לְזַבֵּחַ וּלְקַטֵּר דָּבָר אַחֵר וּפַרְעֹה הִקְרִיב מַה שֶּׁהָלְכוּ יִשְׂרָאֵל בִּשְׁלֹשָׁה יָמִים הָלְכוּ הָאַקְטוֹרִים בְּיוֹם וּמַחְצָה וּמַה שֶּׁהָלְכוּ הָאַקְטוֹרִים בַּיּוֹם וּמַחְצָה הָלַךְ פַּרְעֹה בְּיוֹם אֶחָד לְכָךְ נֶאֱמַר וּפַרְעֹה הִקְרִיב וַיִּשְׂאוּ בְנֵי יִשְׂרָאֵל אֶת עֵינֵיהֶם כֵּיוָן שֶׁהִכּוּ יִשְׂרָאֵל אֶת הָאַקְטוֹרִין הָיוּ יוֹדְעִין שֶׁסּוֹפָן לִרְדֹּף אַחֲרֵיהֶם וְהִנֵּה מִצְרַיִם נֹסֵעַ אַחֲרֵיהֶם נוֹסְעִים אֵין כְּתִיב כָּאן אֶלָּא נֹסֵעַ מַגִּיד שֶׁנֶּעֱשׂוּ כֻלָּן טוּרְמָיוֹת טוּרְמָיוֹת כְּאִישׁ אֶחָד מִכָּן לָמְדָה הַמַּלְכוּת לִהְיוֹת מַנְהֶגֶת טוּרְמָיוֹת טוּרְמָיוֹת וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי מִיָּד תָּפְסוּ לָהֶם אֻמָּנוּת אֲבוֹתָם אֻמָּנוּת אַבְרָהָם יִצְחָק וְיַעֲקֹב בְּאַבְרָהָם הוּא אוֹמֵר בֵּית אֵל מִיָּם וְהָעַי מִקֶּדֶם וַיִּבֶן שָׁם מִזְבֵּחַ לַיי וַיִּקְרָא בְּשֵׁם יי וַיִּטַּע אֶשֶׁל בִּבְאֵר שָׁבַע וַיִּקְרָא שָׁם בְּשֵׁם יי אֵל עוֹלָם בְּיִצְחָק הוּא אוֹמֵר וְיִצְחָק בָּא מִבּוֹא בְּאֵר לַחַי רֹאִי וּכְתִיב וַיֵּצֵא יִצְחָק לָשׂוּחַ בַּשָּׂדֶה אֵין שִׂיחָה אֶלָּא תְּפִלָּה שֶׁנֶּאֱמַר עֶרֶב וָבֹקֶר וְצָהֳרַיִם אָשִׂיחָה וְאֶהֱמֶה וַיִּשְׁמַע קוֹלִי וּכְתִיב אֶשְׁפֹּךְ לְפָנָיו שִׂיחִי צָרָתִי לְפָנָיו אַגִּיד וּכְתִיב תְּפִלָּה לְעָנִי כִי יַעֲטֹף וְלִפְנֵי יי יִשְׁפֹּךְ שִׂיחוֹ בְּיַעֲקֹב מַהוּ אוֹמֵר וַיִּפְגַּע בַּמָּקוֹם וַיָּלֶן שָׁם כִּי בָא הַשֶּׁמֶשׁ אֵין פְּגִיעָה אֶלָּא תְּפִלָּה שֶׁנֶּאֱמַר וְאַתָּה אַל תִּתְפַּלֵּל בְּעַד הָעָם הַזֶּה וְאַל תִּשָּׂא בַעֲדָם רִנָּה וּתְפִלָּה וְאַל תִּפְגַּע בִּי וּכְתִיב יִפְגְּעוּ נָא בַּיי צְבָאוֹת לְבִלְתִּי בֹאוּ הַכֵּלִים הַנּוֹתָרִים בְּבֵית יי וְכֵן הוּא אוֹמֵר אַל תִּירְאִי תּוֹלַעַת יַעֲקֹב מְתֵי יִשְׂרָאֵל מַה תּוֹלַעַת זוֹ אֵינָהּ מַכָּה אֶת הָאֶרֶז אֶלָּא בַּפֶּה כָּךְ אֵין לָהֶם לְיִשְׂרָאֵל אֶלָּא תְּפִלָּה וְאוֹמֵר וַאֲנִי נָתַתִּי לְךָ שְׁכֶם אַחַד עַל אַחֶיךָ אֲשֶׁר לָקַחְתִּי מִיַּד הָאֱמֹרִי בְּחַרְבִּי וּבְקַשְׁתִּי וְכִי בְּחַרְבּוֹ וּבְקַשְׁתּוֹ לְקָחָהּ אֶלָּא לוֹמַר לָךְ בְּחַרְבִּי זוֹ תְּפִלָּה וּבְקַשְׁתִּי זוֹ בַּקָּשָׁה וְכֵן הוּא אוֹמֵר גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ וְזֹאת לִיהוּדָה וַיֹּאמַר שְׁמַע יי קוֹל יְהוּדָה וְכֵן יִרְמְיָה אָמַר אָרוּר הַגֶּבֶר אֲשֶׁר יִבְטַח בָּאָדָם וּבַתְּפִלָּה מַהוּ אוֹמֵר בָּרוּךְ הַגֶּבֶר אֲשֶׁר יִבְטַח בַּיי וְהָיָה יי מִבְטַחוֹ וְכֵן אָמַר דָּוִד לְגָלְיָת אַתָּה בָּא אֵלַי בְּחֶרֶב וּבַחֲנִית וּבְכִידוֹן וְאָנֹכִי בָא אֵלֶיךָ בְּשֵׁם יי צְבָאוֹת אֱלֹהֵי מַעַרְכוֹת יִשְׂרָאֵל וּכְתִיב אֵלֶּה בָרֶכֶב וְאֵלֶּה בַסּוּסִים וַאֲנַחְנוּ בְּשֵׁם יי אֱלֹהֵינוּ נַזְכִּיר הֵמָּה כָּרְעוּ וְנָפָלוּ וַאֲנַחְנוּ קַּמְנוּ וַנִּתְעוֹדָד יי הוֹשִׁיעָה הַמֶּלֶךְ יַעֲנֵנוּ בְיוֹם קָרְאֵנוּ וְכֵן בְּאָסָא הוּא אוֹמֵר וַיִּקְרָא אָסָא אֶל יי אֱלֹהָיו וַיֹּאמַר יי אֵין עִמְּךָ לַעְזֹר בֵּין רַב לְאֵין כֹּחַ עָזְרֵנוּ יי אֱלֹהֵינוּ כִּי עָלֶיךָ נִשְׁעַנּוּ וּבְשִׁמְךָ בָאנוּ עַל הֶהָמוֹן הַזֶּה יי אֱלֹהֵינוּ אַתָּה אַל יַעְצֹר עִמְּךָ אֱנוֹשׁ בְּמֹשֶׁה מַהוּ אוֹמֵר וַיִּשְׁלַח מֹשֶׁה מַלְאָכִים מִקָּדֵשׁ אֶל מֶלֶךְ אֱדוֹם כֹּה אָמַר אָחִיךָ יִשְׂרָאֵל אַתָּה יָדַעְתָּ אֵת כָּל הַתְּלָאָה אֲשֶׁר מְצָאָתְנוּ וַיֵּרְדוּ אֲבֹתֵינוּ מִצְרַיְמָה וַנֵּשֶׁב בְּמִצְרַיִם יָמִים רַבִּים וַיָּרֵעוּ לָנוּ מִצְרַיִם וְלַאֲבֹתֵינוּ וַנִּצְעַק אֶל יי וַיִּשְׁמַע קֹלֵנוּ אָמַר לָהֶם אַתֶּם מִתְגָּאִים עַל מַה שֶּׁהוֹרִישׁ לָכֶם אֲבִיכֶם יִצְחָק דִכְתִיב הַקֹּל קוֹל יַעֲקֹב וַיִּשְׁמַע יי אֶת קֹלֵנוּ וַאֲנוּ מִתְגָּאִים עַל מַה שֶּׁהוֹרִישׁ לָנוּ אָבִינוּ יִצְחָק דִכְתִיב וְהַיָּדַיִם יְדֵי עֵשָׂו וְעַל חַרְבְּךָ תִחְיֶה הָדָא הִיא דִכְתִיב וַיֹּאמֶר אֵלָיו אֱדוֹם לֹא תַעֲבֹר בִּי פֶּן בַּחֶרֶב אֵצֵא לִקְרָאתֶךָ שֶׁאֵינָן בְּטוּחִים אֶלָּא בַחֶרֶב וְאַף כָּאן אַתָּה אוֹמֵר וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי תָּפְשׂוּ לָהֶם אֻמָּנוּת אֲבוֹתֵיהֶם אֻמָּנוּת אַבְרָהָם יִצְחָק וְיַעֲקֹב וַיֹּאמְרוּ אֶל מֹשֶׁה הֲמִבְּלִי אֵין קְבָרִים בְּמִצְרַיִם לְקַחְתָּנוּ לָמוּת בַּמִּדְבָּר מַה זֹּאת עָשִׂיתָ לָּנוּ לְהוֹצִיאָנוּ מִמִּצְרָיִם מֵאַחַר שֶׁנָּתְנוּ שְׂאוֹר בָּעִסָּה בָּאוּ לָהֶן אֶל מֹשֶׁה וְאָמְרוּ לוֹ הֲלֹא זֶה הַדָּבָר אֲשֶׁר דִּבַּרְנוּ אֵלֶיךָ בְמִצְרַיִם וְכִי מָה אָמְרוּ יִשְׂרָאֵל לְמֹשֶׁה בְּמִצְרַיִם הֲרֵי הוּא אוֹמֵר וַיִּפְגְּעוּ אֶת מֹשֶׁה וְאֶת אַהֲרֹן נִצָּבִים לִקְרָאתָם בְּצֵאתָם מֵאֵת פַּרְעֹה וַיֹּאמְרוּ אֲלֵהֶם יֵרֶא יי עֲלֵיכֶם וְיִשְׁפֹּט הָיִינוּ מִצְטַעֲרִים עַל שִׁעְבּוּד מִצְרָיִם מִיתַת אַחֵינוּ בָּאֲפֵלָה קָשָׁה לָנוּ מִשִּׁעְבּוּדֵנוּ בְּמִצְרַיִם הָיִינוּ מִצְטַעֲרִים עַל מִיתַת אַחֵינוּ בָּאֲפֵלָה מִיתָתֵנוּ בַּמִּדְבָּר קָשָׁה לָנוּ מִמִּיתַת אַחֵינוּ בָּאֲפֵלָה שֶׁאַחֵינוּ נִסְפְּדוּ וְנִקְבְּרוּ וַאֲנַחְנוּ תִּהְיֶה נִבְלָתֵנוּ מֻשְׁלֶכֶת לְַחֹרֶב בַּיּוֹם וְלַקֶּרַח בַּלַּיְלָה וַיֹּאמֶר מֹשֶׁה אֶל הָעָם אַל תִּירָאוּ הִתְיַצְּבוּ וּרְאוּ אֶת יְשׁוּעַת יי הֲרֵי מֹשֶׁה מְזָרְזָן לְהוֹדִיעַ חָכְמָתוֹ שֶׁלְּמֹשֶׁה הֵיאָךְ הָיָה עוֹמֵד וּמְפַיֵּס לְכָל אוֹתָם הָאֲלָפִים וְהָרְבָבוֹת עָלָיו מְפֹרָשׁ בַּקַּבָּלָה הַחָכְמָה תָּעֹז לֶחָכָם מֵעֲשָׂרָה שַׁלִּיטִים אֲשֶׁר הָיוּ בָּעִיר הִתְיַצְּבוּ וּרְאוּ אֶת יְשׁוּעַת יי אָמְרוּ לוֹ יִשְׂרָאֵל אֵימָתַי אָמַר לָהֶם מֹשֶׁה הַיּוֹם שָׁרָת עֲלֵיכֶם רוּחַ הַקֹּדֶשׁ שֶׁאֵין יְצִיבָה בְּכָל מָקוֹם אֶלָּא רוּחַ הַקֹּדֶשׁ שֶׁנֶּאֱמַר רָאִיתִי אֶת אֲדֹנָי נִצָּב עַל הַמִּזְבֵּחַ וַיֹּאמֶר הַךְ הַכַּפְתּוֹר וְיִרְעֲשׁוּ הַסִּפִּים וּבְצַעַם בְּרֹאשׁ כֻּלָּם וְאַחֲרִיתָם בַּחֶרֶב אֶהֱרֹג וְאוֹמֵר וַיָּבֹא יי וַיִּתְיַצַּב וַיִּקְרָא כְפַעַם בְּפַעַם שְׁמוּאֵל שְׁמוּאֵל וְאוֹמֵר קְרָא אֶת יְהוֹשֻׁעַ וְהִתְיַצְּבוּ בְּאֹהֶל מוֹעֵד וַאֲצַוֶּנּוּ וְאוֹמֵר וַתֵּתַצַּב אֲחֹתוֹ מֵרָחֹק שֶׁשָּׁרְתָה עָלֶיהָ רוּחַ הַקֹּדֶשׁ לְמָה הָיוּ יִשְׂרָאֵל דּוֹמִים בְּאוֹתָהּ שָׁעָה לְיוֹנָה שֶׁבָּרְחָה מִפְּנֵי הָנֵץ וְנִכְנְסָה לִנְקִיק הַסֶּלַע וְהָיָה נָחָשׁ נוֹשֵׁף בָּהּ אִם תִּכָּנֵס לִפְנִים הֲרֵי הַנָּחָשׁ וְאִם תֵּצֵא לַחוּץ הֲרֵי הָנֵץ כָּךְ הָיוּ יִשְׂרָאֵל דּוֹמִים בְּאוֹתָהּ שָׁעָה הַיָּם סוֹגֵר וְשׂוֹנֵא רוֹדֵף מִיָּד נָתְנוּ עֵינֵיהֶם בִּתְפִלָּה עֲלֵיהֶם מְפֹרָשׁ בַּקַּבָּלָה יוֹנָתִי בְּחַגְוֵי הַסֶּלַע בְּסֵתֶר הַמַּדְרֵגָה הַרְאִינִי אֶת מַרְאַיִךְ הַשְׁמִיעִנִי אֶת קוֹלֵךְ כִּי קוֹלֵךְ עָרֵב וּמַרְאֵיךְ נָאוֶה כִּי קוֹלֵךְ עָרֵב בַּתְּפִלָּה וּמַרְאֵיךְ נָאוֶה בְּתַלְמוּד תּוֹרָה דָּבָר אַחֵר כִּי קוֹלֵךְ עָרֵב בַּתְּפִלָּה וּמַרְאֵיךְ נָאוֶה בַּמַּעֲשֶׂה הַטּוֹב דָּבָר אַחֵר הִתְיַצְּבוּ וּרְאוּ אֶת יְשׁוּעַת יי אָמְרוּ לוֹ אֵימָתַי אָמַר לָהֶם לְמָחָר אָמְרוּ לוֹ מֹשֶׁה רַבֵּנוּ אֵין בָּנוּ כֹּחַ לִסְבֹּל הִתְפַּלֵּל מֹשֶׁה בְּאוֹתָהּ שָׁעָה וְהֶרְאָה לָהֶם הַקֹּדֶשׁ בָּרוּךְ הוּא טוּרְמָיוֹת טוּרְמָיוֹת שֶׁלְּמַלְאֲכֵי הַשָּׁרֵת עוֹמְדִים עֲלֵיהֶם כָּעִנְיָן שֶׁנֶּאֱמַר וַיַּשְׁכֵּם מְשָׁרֵת אִישׁ הָאֱלֹהִים לָקוּם וַיֵּצֵא וְהִנֵּה חַיִל סוֹבֵב אֶת הָעִיר וְסוּס וָרָכֶב וַיֹּאמֶר נַעֲרוֹ אֵלָיו אֲהָהּ אֲדֹנִי אֵיכָה נַעֲשֶׂה וַיֹּאמֶר אַל תִּירָא כִּי רַבִּים אֲשֶׁר אִתָּנוּ מֵאֲשֶׁר אוֹתָם וַיִּתְפַּלֵּל אֱלִישָׁע וַיֹּאמַר יי פְּקַח נָא אֶת עֵינָיו וְיִרְאֶה וַיִּפְקַח יי אֶת עֵינֵי הַנַּעַר וַיַּרְא וְהִנֵּה הָהָר מָלֵא סוּסִים וְרֶכֶב אֵשׁ סְבִיבֹת אֱלִישָׁע כָּךְ הִתְפַּלֵּל מֹשֶׁה בְּאוֹתָהּ שָׁעָה וְהֶרְאָה לָהֶם הַמָּקוֹם טוּרְמָיוֹת טוּרְמָיוֹת שֶׁלְּמַלְאֲכֵי הַשָּׁרֵת עוֹמְדִים עֲלֵיהֶם וְכֵן הוּא אוֹמֵר מִנֹּגַהּ נֶגְדּוֹ עָבָיו עָבְרוּ בָּרָד וְגַחֲלֵי אֵשׁ עָבָיו כְּנֶגֶד טוּרְמָיוֹת שֶׁלָּהֵם בָּרָד כְּנֶגֶד בַּלִּסְטְרָאוֹת שֶׁלָּהֵם גַחֲלֵי כְּנֶגֶד טוֹרְמֶנְטָה שֶׁלָּהֵם אֵשׁ כְּנֶגֶד הַנֵּפְט שֶׁלָּהֵם וַיַּרְעֵם בַּשָּׁמַיִם יי כְּנֶגֶד אַגָּפַת תְּרִיסִין וְשִיפַת קָלֵגָסִין שֶׁלָּהֵם וְעֶלְיוֹן יִתֵּן קֹלוֹ כְּנֶגֶד צִחְצוּחַ חֲרָבוֹת שֶׁלָּהֵם וַיִּשְׁלַח חִצָּיו וַיְפִיצֵם כְּנֶגֶד חִצִּים שֶׁלָּהֵם וּבְרָקִים רָב וַיְהֻמֵּם כְּנֶגֶד צְוָחָה שֶׁלָּהֵם דָּבָר אַחֵר וַיִּשְׁלַח חִצָּיו וַיְפִיצֵם שֶׁהָיוּ חִצִּים מְפַזְּרִים אוֹתָם וּבְרָקִים מְכַנְּסִין אוֹתָן וַיְהֻמֵּם הֲמָמָם וְעִרְבְּבָם נָטַל סִגְנָיוֹת שֶׁלָּהֵם וְלֹא הָיוּ יוֹדְעִים מָה הָיוּ עוֹשִׂים דָּבָר אַחֵר וַיְהֻמֵּם אֵין הֲמָמָה אֶלָּא מַגֵּפָה כָּעִנְיָן שֶׁנֶּאֱמַר וּנְתָנָם יי אֱלֹהֶיךָ לְפָנֶיךָ וְהָמָם מְהוּמָה גְדֹלָה עַד הִשָּׁמְדָם כִּי אֲשֶׁר רְאִיתֶם אֶת מִצְרַיִם בִּשְׁלֹשָׁה מְקוֹמוֹת הִזְהִיר הַמָּקוֹם לְיִשְׂרָאֵל שֶׁלֹּא לַחְזֹר לְמִצְרַיִם שֶׁנֶּאֱמַר כִּי אֲשֶׁר רְאִיתֶם אֶת מִצְרַיִם הַיּוֹם לֹא תֹסִפוּ לִרְאֹתָם עוֹד עַד עוֹלָם וְאוֹמֵר וַיי אָמַר לָכֶם לֹא תֹסִפוּן לָשׁוּב בַּדֶּרֶךְ הַזֶּה עוֹד וְאוֹמֵר וֶהֱשִׁיבְךָ יי מִצְרַיִם בָּאֳנִיּוֹת בַּדֶּרֶךְ אֲשֶׁר אָמַרְתִּי לְךָ לֹא תֹסִיף עוֹד לִרְאֹתָהּ בִּשְׁלָשְׁתָּם חָזְרוּ שָׁם וּבִשְׁלָשְׁתָּם נָפְלוּ הָרִאשׁוֹנָה בִּימֵי סַנְחֵרִיב שֶׁנֶּאֱמַר הוֹי הַיֹּרְדִים מִצְרַיִם לְעֶזְרָה הַשֵּׁנִית בִּימֵי יוֹחָנָן בֶּן קָרֵחַ שֶׁנֶּאֱמַר וְהָיְתָה הַחֶרֶב אֲשֶׁר אַתֶּם יְרֵאִים מִמֶּנָּה שָׁם תַּשִּׂיג אֶתְכֶם בְּאֶרֶץ מִצְרָיִם וְהָרָעָב אֲשֶׁר אַתֶּם דֹּאֲגִים מִמֶּנּוּ שָׁם יִדְבַּק אַחֲרֵיכֶם מִצְרַיִם וְשָׁם תָּמֻתוּ וְהַשְּׁלִישִׁית בִּימֵי טְרָיָאנוּס בִּשְׁלָשְׁתָּן חָזְרוּ וּבִשְׁלָשְׁתָּן נָפָלוּ הָדָא הִיא דִכְתִיב וַיְהִי אֶפְרַיִם כְּיוֹנָה פוֹתָה אֵין לֵב מִצְרַיִם קָרָאוּ אַשּׁוּר הָלָכוּ אַרְבַּע כִּתּוֹת נֶעֱשׂוּ יִשְׂרָאֵל עַל הַיָּם אַחַת אוֹמֶרֶת לִפֹּל אֶל הַיָּם וְאַחַת אוֹמֶרֶת לָשׁוּב לְמִצְרַיִם וְאַחַת אוֹמֶרֶת לַעֲשׁוֹת מִלְחָמָה כְּנֶגְדָּן וְאַחַת אוֹמֶרֶת נִצְוַח כְּנֶגְדָּן זֹאת שֶׁאָמְרָה לִפֹּל אֶל הַיָּם נֶאֱמַר לָהֶם הִתְיַצְּבוּ וּרְאוּ אֶת יְשׁוּעַת יי זוֹ שֶׁאָמְרָה נָשׁוּב לְמִצְרַיִם נֶאֱמַר לָהֶם כִּי אֲשֶׁר רְאִיתֶם אֶת מִצְרַיִם זוֹ שֶׁאָמְרָה נַעֲשֶׂה מִלְחָמָה כְּנֶגְדָּן נֶאֱמַר לָהֶם יי יִלָּחֵם לָכֶם זוֹ שֶׁאָמְרָה נִצְוַח כְּנֶגְדָּן נֶאֱמַר לָהֶם וְאַתֶּם תַּחֲרִשׁוּן יי יִלָּחֵם לָכֶם לֹא לְשָׁעָה זוֹ בִּלְבַד יִלָּחֵם לָכֶם אֶלָּא לְעוֹלָם יִלָּחֵם כְּנֶגְדָּן שֶׁלְּאוֹיְבֵיכֶם רַבִּי מֵאִיר אוֹמֵר יי יִלָּחֵם לָכֶם אִם כְּשֶׁתִּהְיוּ עוֹמְדִים וְשׁוֹתְקִין יי יִלָּחֵם לָכֶם קַל וָחֹמֶר כְּשֶׁתִּהְיוּ נוֹתְנִין לוֹ שֶׁבַח רַבִּי אוֹמֵר יי יִלָּחֵם לָכֶם הַמָּקוֹם יַעֲשֶׂה לָכֶם נִסִּים וּגְבוּרוֹת וְאַתֶּם תִּהְיוּ עוֹמְדִין וְשׁוֹתְקִין אָמְרוּ יִשְׂרָאֵל לְמֹשֶׁה רַבֵּנוּ מֹשֶׁה מָה עָלֵינוּ לַעֲשׁוֹת אָמַר לָהֶם אַתֶּם תִּהְיוּ מְפָאֲרִים וּמְרוֹמְמִים וְנוֹתְנִין שִׁיר וָשֶׁבַח וּגְדֻלָּה וְתִפְאֶרֶת לְמִי שֶׁהַמִּלְחָמוֹת שֶׁלּוֹ כָּעִנְיָן שֶׁנֶּאֱמַר רוֹמְמוֹת אֵל בִּגְרוֹנָם וְאוֹמֵר רוּמָה עַל הַשָּׁמַיִם אֱלֹהִים עַל כָּל הָאָרֶץ כְּבוֹדֶךָ וְאוֹמֵר יי אֱלֹהַי אַתָּה אֲרוֹמִמְךָ אוֹדֶה שִׁמְךָ כִּי עָשִׂיתָ פֶּלֶא עֵצוֹת מֵרָחֹק אֱמוּנָה אֹמֶן בְּאוֹתָהּ שָׁעָה פָּתְחוּ יִשְׂרָאֵל פִּיהֶם וְאָמְרוּ שִׁירָה אָשִׁירָה לַיי כִּי גָאֹה גָּאָה וַיֹּאמֶר יי אֶל מֹשֶׁה מַה תִּצְעַק אֵלָי רַבִּי יְהוֹשֻׁעַ אוֹמֵר אָמַר הַקֹּדֶשׁ בָּרוּךְ הוּא לְמֹשֶׁה מֹשֶׁה אֵין לָהֶם לְיִשְׂרָאֵל אֶלָּא לִסַּע בִּלְבַד רַבִּי אֱלִיעֶזֶר אוֹמֵר אָמַר הַקֹּדֶשׁ בָּרוּךְ הוּא לְמֹשֶׁה מֹשֶׁה בָּנַי נְתוּנִים בַּצָּרָה הַיָּם סוֹגֵר וְשׂוֹנֵא רוֹדֵף וְאַתָּה עוֹמֵד וּמַרְבֶּה בִתְפִלָּה מַה תִּצְעַק אֵלָי שֶׁהָיָה אוֹמֵר יֵשׁ שָׁעָה לְקַצֵּר וְיֵשׁ שָׁעָה לְהַאֲרִיךְ אֵל נָא רְפָא נָא לָהּ הֲרֵי זֶה לְקַצֵּר וָאֶתְנַפַּל לִפְנֵי יי כָּרִאשֹׁנָה אַרְבָּעִים יוֹם הֲרֵי זֶה לְהַאֲרִיךְ רַבִּי מֵאִיר אוֹמֵר אִם לְאָדָם יְחִידִי עָשִׂיתִי לוֹ יָם יַבָּשָׁה שֶׁנֶּאֱמַר וַיֹּאמֶר אֱלֹהִים יִקָּווּ הַמַּיִם לַעֲדַת קְדוֹשִׁים אֵלּוּ אֵינִי עוֹשֶׂה לָהֶם אֶת הַיָּם יַבָּשָׁה מַה תִּצְעַק אֵלָי דַּבֵּר אֶל בְּנֵי יִשְׂרָאֵל וְיִסָּעוּ רַבִּי יִשְׁמָעֵאל אוֹמֵר מַה תִּצְעַק אֵלָי בִּזְכוּת יְרוּשָׁלַיִם אֲנִי אֶקְרַע לָהֶם אֶת הַיָּם שֶׁנֶּאֱמַר עוּרִי עוּרִי לִבְשִׁי עֻזֵּךְ צִיּוֹן לִבְשִׁי בִּגְדֵי תִפְאַרְתֵּךְ יְרוּשָׁלִַם עִיר הַקֹּדֶשׁ כִּי לֹא יוֹסִיף יָבֹא בָךְ עוֹד עָרֵל וְטָמֵא וְאוֹמֵר עוּרִי עוּרִי לִבְשִׁי עֹז זְרוֹעַ יי עוּרִי כִּימֵי קֶדֶם דֹּרוֹת עוֹלָמִים הֲלוֹא אַתְּ הִיא הַמַּחְצֶבֶת רַהַב מְחוֹלֶלֶת תַּנִּין הֲלוֹא אַתְּ הִיא הַמַּחֲרֶבֶת יָם מֵי תְּהוֹם רַבָּה הַשָּׂמָה מַעֲמַקֵּי יָם דֶּרֶךְ לַעֲבֹר גְּאוּלִים דָּבָר אַחֵר בִּשְׁבִיל הַבְטָחָה שֶׁהִבְטַחְתִּי אֶת יַעֲקֹב אֲבִיהֶם אֲנִי אֶקְרַע לָהֶם אֶת הַיָּם שֶׁנֶּאֱמַר וְהָיָה זַרְעֲךָ כַּעֲפַר הָאָרֶץ וּפָרַצְתָּ יָמָּה וָקֵדְמָה רַבִּי יְהוּדָה בֶּן בְּתֵירָה אוֹמֵר אָמַר לוֹ הַקֹּדֶשׁ בָּרוּךְ הוּא כְּבַר עָשִׂיתִי הַבְטָחָה שֶׁהִבְטַחְתִּי אַבְרָהָם אֲבִיכֶם שֶׁנֶּאֱמַר וַיָּשֶׂם אֶת הַיָּם לֶחָרָבָה וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם רַבִּי שִׁמְעוֹן בֶּן יוֹחַי אוֹמֵר כְּבַר חַמָּה וּלְבָנָה מְעִידִין בָּהֶם שֶׁקָּרַעְתִּי לָהֶם אֶת הַיָּם שֶׁנֶּאֱמַר כִּי כֹּה אָמַר יי נֹתֵן שֶׁמֶשׁ לְאוֹר יוֹמָם חֻקֹּת יָרֵחַ וְכוֹכָבִים לְאוֹר לָיְלָה רֹגַע הַיָּם וַיֶּהֱמוּ גַלָּיו יי צְבָאוֹת שְׁמוֹ רַבִּי בַּנָּאָה אוֹמֵר בִּזְכוּת מִצְוָה שֶׁעָשָׂה אֲבִיהֶם אַבְרָהָם אֲנִי אֶקְרַע לָהֶם אֶת הַיָּם שֶׁנֶּאֱמַר וַיְבַקַּע עֲצֵי עֹלָה וּכְתִיב וַיִּבָּקְעוּ הַמָּיִם שִׁמְעוֹן הַתֵּימָנִי אוֹמֵר בִּזְכוּת הַמִּילָה אֲנִי אֶקְרַע לָהֶם אֶת הַיָּם שֶׁנֶּאֱמַר אִם לֹא בְרִיתִי יוֹמָם וָלָיְלָה חֻקּוֹת שָׁמַיִם וָאָרֶץ לֹא שָׂמְתִּי אָמַרְתָּ צֵא וּרְאֵה אֵי זוֹ הִיא בְּרִית שֶׁהִיא נוֹהֶגֶת בַּיּוֹם וּבַלַּיְלָה הֱוֵי אוֹמֵר זוֹ מִילָה רַבִּי אַבְטוֹלָס הַזָּקֵן אוֹמֵר מָשָׁל לְמָה הַדָּבָר דּוֹמֶה לְאָדָם שֶׁכָּעַס עַל בְּנוֹ וּטְרָדוֹ מִבֵּיתוֹ נִכְנַס אוֹהֲבוֹ לְבַקֵּשׁ הֵימֶנּוּ וּלְהַחְזִירוֹ לְבֵיתוֹ אָמַר לוֹ כְּלוּם אַתָּה מְבַקֵּשׁ מִמֶּנִּי אֶלָּא מִפְּנֵי בְּנִי כְּבַר נִתְרַצֵּיתִי לִבְנִי כָּךְ אָמַר לוֹ הַמָּקוֹם מַה תִּצְעַק אֵלָי כְּבַר אֲנִי מְרֻצֶּה עֲלֵיהֶם דָּבָר אַחֵר אֶמֶשׁ הָיִיתָ אוֹמֵר וּמֵאָז בָּאתִי אֶל פַּרְעֹה לְדַבֵּר בִּשְׁמֶךָ הֵרַע לָעָם הַזֶּה וְעַכְשָׁו אַתָּה עוֹמֵד וּמַרְבֶּה בַּתְּפִלָּה מַה תִּצְעַק אֵלָי דָּבָר אַחֵר רַבִּי אוֹמֵר דַּבֵּר אֶל בְּנֵי יִשְׂרָאֵל וְיִסָּעוּ יַסִּיעוּ דְבָרִים שֶׁהָיוּ דּוֹבְרִים מִלִּבָּן אֶמֶשׁ הָיוּ אוֹמְרִים הֲמִבְּלִי אֵין קְבָרִים בְּמִצְרַיִם וְעַכְשָׁו אַתָּה עוֹמֵד וּמַרְבֶּה בַּתְּפִלָּה מַה תִּצְעַק אֵלָי דַּבֵּר אֶל בְּנֵי יִשְׂרָאֵל וְיִסָּעוּ יַסִּיעוּ דְּבָרִים מִלִּבָּן וַחֲכָמִים אוֹמְרִים לְמַעַן שְׁמוֹ עָשָׂה עִמָּהֶם שֶׁנֶּאֱמַר לְמַעֲנִי לְמַעֲנִי אֶעֱשֶׂה כִּי אֵיךְ יֵחָל וּכְבוֹדִי לְאַחֵר לֹא אֶתֵּן וּכְתִיב בּוֹקֵעַ מַיִם מִפְּנֵיהֶם מִפְּנֵי מָה לַעֲשׁוֹת לוֹ שֵׁם עוֹלָם רַבִּי אוֹמֵר כְּדַי הִיא הָאֲמָנָה שֶׁהֶאֱמִינוּ בִּי שֶׁאֶקְרַע לָהֶם אֶת הַיָּם שֶׁנֶּאֱמַר וְיָשֻׁבוּ וְיַחֲנוּ לִפְנֵי פִּי הַחִירֹת רַבִּי אֶלְעָזָר בֶּן עֲזַרְיָה אוֹמֵר בִּזְכוּת אַבְרָהָם אֲבִיהֶם אֲנִי קוֹרֵעַ לָהֶם אֶת הַיָּם שֶׁנֶּאֱמַר כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ וּכְתִיב וַיּוֹצִא עַמּוֹ בְשָׂשׂוֹן בְּרִנָּה אֶת בְּחִירָיו רַבִּי אֶלְעָזָר בֶּן יְהוּדָה אִישׁ בַּרְתּוֹתָא אוֹמֵר בִּזְכוּת הַשְּׁבָטִים אֲנִי קוֹרֵעַ לָהֶם אֶת הַיָּם שֶׁנֶּאֱמַר נָקַבְתָּ בְמַטָּיו רֹאשׁ פְּרָזָו יִסְעֲרוּ לַהֲפִיצֵנִי עֲלִיצֻתָם כְּמוֹ לֶאֱכֹל עָנִי בַּמִּסְתָּר מַהוּ אוֹמֵר לְגֹזֵר יַם סוּף לִגְזָרִים שְׁמַעְיָה אוֹמֵר כְּדַי הִיא הָאֲמָנָה שֶׁהֶאֱמִין בִּי אַבְרָהָם אֲבִיהֶם שֶׁאֶקְרַע לָהֶם אֶת הַיָּם שֶׁנֶּאֱמַר וְהֶאֱמִן בַּיי וַיַּחְשְׁבֶהָ לּוֹ צְדָקָה אַבְטַלְיוֹן אוֹמֵר כְּדַי הִיא הָאֲמָנָה שֶׁהֶאֱמִינוּ בִי שֶׁאֶקְרַע לָהֶם אֶת הַיָּם שֶׁנֶּאֱמַר וַיַּאֲמֵן הָעָם וַיִּשְׁמְעוּ כִּי פָקַד יי אֶת בְּנֵי יִשְׂרָאֵל וְכִי רָאָה אֶת עָנְיָם וַיִּקְּדוּ וַיִּשְׁתַּחֲווּ שִׁמְעוֹן אִישׁ קֶטְרוֹן אוֹמֵר בִּזְכוּת עֲצָמוֹת שֶׁלְּיוֹסֵף אֲנִי קוֹרֵעַ לָהֶם אֶת הַיָּם שֶׁנֶּאֱמַר וַיַּעֲזֹב בִּגְדוֹ בְּיָדָהּ וַיָּנָס וַיֵּצֵא הַחוּצָה וּכְתִיב הַיָּם רָאָה וַיָּנֹס רַבִּי נָתָן אוֹמֵר מִשּׁוּם אַבָּא יוֹסֵה הַמָּחוֹזִי וַהֲלֹא כְבָר הִכְתַּבְתִּי בְּתוֹרָתִי בְּכָל בֵּיתִי נֶאֱמָן הוּא אַתָּה בִּרְשׁוּתִי וְהַיָּם בִּרְשׁוּתִי וַאֲנִי עֲשִׂיתִיךְ עָלָיו גִּזְבָּר רַבִּי חֲנַנְיָה בֶּן חַלְכִּיסִי אוֹמֵר וַהֲלֹא כְבָר הִכְתַּבְתִּי אָח לְצָרָה יִוָּלֵד אָח אֲנִי לְיִשְׂרָאֵל בְּשָׁעַת צָרָתָן אַחִים אֵלּוּ יִשְׂרָאֵל שֶׁנֶּאֱמַר לְמַעַן אַחַי וְרֵעָי אֲדַבְּרָה נָּא שָׁלוֹם בָּךְ רַבִּי שִׁמְעוֹן בֶּן יְהוּדָה אוֹמֵר מַה תִּצְעַק אֵלָי כְּבַר צַעֲקָתָם קָדְמָה לְצַעֲקָתָךְ שֶׁנֶּאֱמַר וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי רַבִּי אַחָא אוֹמֵר מַה תִּצְעַק אֵלָי בִּשְׁבִילָךְ אֲנִי עוֹשֶׂה אָמַר הַקֹּדֶשׁ בָּרוּךְ הוּא אִלּוּלֵי צַעֲקָתָךְ כְּבַר אִבַּדְתִּי אוֹתָם מִן הָעוֹלָם עַל עֲבוֹדָה זָרָה שֶׁבֵּינֵיהֶם שֶׁנֶּאֱמַר וְעָבַר בַּיָּם צָרָה וְאֵין צָרָה אֶלָּא עֲבוֹדָה זָרָה שֶׁנֶּאֱמַר וְהַמַּסֵּכָה צָרָה כְּהִתְכַּנֵּס וְאוֹמֵר וְאִשָּׁה אֶל אֲחֹתָהּ לֹא תִקָּח לִצְרֹר וְעַל צַעֲקָתָךְ אֲנִי מֵשִׁיב אֶת חֲמָתִי שֶׁנֶּאֱמַר וַיֹּאמֶר לְהַשְׁמִידָם לוּלֵי מֹשֶׁה בְחִירוֹ עָמַד בַּפֶּרֶץ לְפָנָיו לְהָשִׁיב חֲמָתוֹ מֵהַשְׁחִית לְכָךְ נֶאֱמַר מַה תִּצְעַק אֵלָי דַּבֵּר אֶל בְּנֵי יִשְׂרָאֵל וְיִסָּעוּ מִפְּנֵי צַעֲקָתָךְ נוֹסְעִים רַבִּי אֱלִיעֶזֶר הַמּוֹדָעִי אוֹמֵר מַה תִּצְעַק אֵלָי עַל בָּנַי אֲנִי צָרִיךְ צִוּוּי עַל בָּנַי וְעַל פֹּעַל יָדַי תְּצַוֻּנִי וַהֲלֹא כְבָר מוּכָנִים הֵם לְפָנַי מִשֵּׁשֶׁת יְמֵי בְרֵאשִׁית שֶׁנֶּאֱמַר אִם יָמֻשׁוּ הַחֻקִּים הָאֵלֶּה מִלְּפָנַי נְאֻם יי גַּם זֶרַע יִשְׂרָאֵל יִשְׁבְּתוּ מִהְיוֹת גּוֹי לְפָנַי כָּל הַיָּמִים אֲחֵרִים אוֹמְרִים דָּבָר גָּדוֹל עָשׂוּ יִשְׂרָאֵל כְּדַי הִיא הָאֱמוּנָה שֶׁהֶאֱמִינוּ בִּי שֶׁאֶקְרַע לָהֶם אֶת הַיָּם שֶׁלֹּא אָמְרוּ לְמֹשֶׁה הֵיאָךְ אָנוּ יוֹצְאִים לַמִּדְבָּר וְאֵין בְּיָדֵינוּ מִחְיָה לַדֶּרֶךְ אֶלָּא הֶאֱמִינוּ וְהָלְכוּ אַחֲרֵי מֹשֶׁה עֲלֵיהֶם מְפֹרָשׁ בַּקַּבָּלָה הָלֹךְ וְקָרָאתָ בְאָזְנֵי יְרוּשָׁלִַם לֵאמֹר כֹּה אָמַר יי זָכַרְתִּי לָךְ חֶסֶד נְעוּרַיִךְ אַהֲבַת כְּלוּלֹתָיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה מַה שָּׁכָר נָטְלוּ עַל כָּךְ קֹדֶשׁ יִשְׂרָאֵל לַיי רֵאשִׁית תְּבוּאָתֹה כָּל אֹכְלָיו יֶאְשָׁמוּ רָעָה תָּבֹא אֲלֵיהֶם נְאֻם יי רַבִּי יוֹסֵה הַגָּלִילִי אוֹמֵר כְּשֶׁנִּכְנְסוּ יִשְׂרָאֵל לַיָּם כְּבַר הַר הַמּוֹרִיָּה נֶעְקַר מִמְּקוֹמוֹ וּמִזְבְּחוֹ שֶׁלְּיִצְחָק הַבָּנוּי עָלָיו וּמַעֲרַכְתּוֹ הָעֲרוּכָה עָלָיו וְיִצְחָק כְּאִלּוּ עָקוּד וְנָתוּן עַל הַמִּזְבֵּחַ וְאַבְרָהָם כְּאִלּוּ פָשַׁט יָדוֹ וְלָקַח אֶת הַמַּאֲכֶלֶת לִשְׁחֹט אֶת בְּנוֹ שֶׁנֶּאֱמַר וַיִּשְׁלַח אַבְרָהָם אֶת יָדוֹ וַיִּקַּח אֶת הַמַּאֲכֶלֶת לִשְׁחֹט אֶת בְּנוֹ אָמַר הַמָּקוֹם לְמֹשֶׁה מֹשֶׁה בָּנַי נְתוּנִים בַּצָּרָה וְהַיָּם סוֹגֵר וְשׂוֹנֵא רוֹדֵף וְאַתָּה עוֹמֵד וּמַאֲרִיךְ בִּתְפִלָּה אָמַר לְפָנָיו וּמַה בְּיָדִי לַעֲשׁוֹת אָמַר לוֹ וְאַתָּה הָרֵם אֶת מַטְּךָ וּנְטֵה אֶת יָדְךָ עַל הַיָּם וּבְקָעֵהוּ וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה וְאַתָּה תְּהֵא מְרוֹמֵם וּמְשַׁבֵּחַ וְנוֹתֵן שִׁיר וְשֶׁבַח וְהוֹדָאָה וּגְדֻלָּה וְתִפְאֶרֶת וְהוֹד וְהַלֵּל לְמִי שֶׁהַמִּלְחָמוֹת שֶׁלּוֹ וְאַתָּה הָרֵם אֶת מַטְּךָ עֲשָׂרָה נִסִּים נֶעֱשׂוּ לְיִשְׂרָאֵל עַל הַיָּם נִבְקַע הַיָּם וְנֶעֱשָׂה כְמִין כִּפָּה שֶׁנֶּאֱמַר נָקַבְתָּ בְמַטָּיו רֹאשׁ פְּרָזָו יִסְעֲרוּ לַהֲפִיצֵנִי נֶחְלַק לִשְׁנֵים עָשָׂר גְּזָרִים שֶׁנֶּאֱמַר וּנְטֵה אֶת יָדְךָ עַל הַיָּם וּבְקָעֵהוּ נֶעֱשָׂה הַיָּם יַבָּשָׁה שֶׁנֶּאֱמַר וּבְנֵי יִשְׂרָאֵל הָלְכוּ בַיַּבָּשָׁה נֶעֱשָׂה כְמִין טִיט שֶׁנֶּאֱמַר דָּרַכְתָּ בַיָּם סוּסֶיךָ חֹמֶר מַיִם רַבִּים נֶעֱשָׂה פֵּרוּרִין פֵּרוּרִין שֶׁנֶּאֱמַר אַתָּה פוֹרַרְתָּ בְעָזְּךָ יָם נֶעֱשָׂה סְלָעִים סְלָעִים שֶׁנֶּאֱמַר שִׁבַּרְתָּ רָאשֵׁי תַנִּינִים עַל הַמָּיִם נֶעֱשָׂה גְּזָרִים גְּזָרִים שֶׁנֶּאֱמַר לְגֹזֵר יַם סוּף לִגְזָרִים נֶעֱשָׂה עֲרֵמוֹת שֶׁנֶּאֱמַר וּבְרוּחַ אַפֶּיךָ נֶעֶרְמוּ מַיִם נֶעֱשׂוּ כְמוֹ נֵד שֶׁנֶּאֱמַר נִצְּבוּ כְמוֹ נֵד נֹזְלִים הוֹצִיא לָהֶם זִכְרֵי מַיִם מְתוּקִים מִתּוֹךְ מְלוּחִים שֶׁנֶּאֱמַר וַיּוֹצִא נוֹזְלִים מִסָּלַע וַיּוֹרֶד כַּנְּהָרוֹת מָיִם הִקְפִּיא לָהֶם אֶת הַיָּם מִשְּׁנֵי חֲלָקִים וְנֶעֱשָׂה כְּמִין בּוֹלוֹס שֶׁלַּזְּכוּכִית שֶׁנֶּאֱמַר קָפְאוּ תְהֹמֹת בְּלֶב יָם וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל וַיֵּלֶךְ מֵאַחֲרֵיהֶם וַיִּסַּע עַמּוּד הֶעָנָן מִפְּנֵיהֶם רַבִּי יְהוּדָה אוֹמֵר הֲרֵי זֶה מִקְרָא עָשִׁיר בִּמְקוֹמוֹת הַרְבֵּה מָשָׁל לְמָה הַדָּבָר דּוֹמֶה לְאֶחָד שֶׁהָיָה מְהַלֵּךְ בַּדֶּרֶךְ וְהָיָה מַנְהִיג אֶת בְּנוֹ לְפָנָיו בָּאוּ לֶסְטִים לִשְׁבּוֹתוֹ מִלְּפָנָיו נְטָלוֹ מִלְּפָנָיו וּנְתָנוֹ לְאַחֲרָיו בָּא הַזְּאֵב לִטְּלוֹ מֵאַחֲרָיו נְטָלוֹ מֵאַחֲרָיו וּנְתָנוֹ מִלְּפָנָיו בָּאוּ לֶסְטִים מִלְּפָנָיו וּזְאֵבִים מֵאַחֲרָיו נְטָלוֹ וּנְתָנוֹ עַל זְרוֹעוֹתָיו הִתְחִיל הַבֵּן מִצְטָעֵר מִפְּנֵי הַחַמָּה פָּרַשׂ עָלָיו אָבִיו בִּגְדּוֹ רָעַב הֶאֱכִילוֹ צָמֵא הִשְׁקָהוּ כָּךְ עָשָׂה הַקֹּדֶשׁ בָּרוּךְ הוּא שֶׁנֶּאֱמַר וְאָנֹכִי תִרְגַּלְתִּי לְאֶפְרַיִם קָחָם עַל זְרוֹעֹתָיו וְלֹא יָדְעוּ כִּי רְפָאתִים הִתְחִיל הַבֵּן מִצְטָעֵר מִפְּנֵי הַחַמָּה פָּרַשׂ עָלָיו בִּגְדּוֹ שֶׁנֶּאֱמַר פָּרַשׂ עָנָן לְמָסָךְ וְאֵשׁ לְהָאִיר לָיְלָה הִרְעִיב הֶאֱכִילוֹ לֶחֶם שֶׁנֶּאֱמַר הִנְנִי מַמְטִיר לָכֶם לֶחֶם מִן הַשָּׁמָיִם צָמֵא הִשְׁקָהוּ מַיִם שֶׁנֶּאֱמַר וַיּוֹצִא נוֹזְלִים מִסָּלַע וְאֵין נוֹזְלִים אֶלָּא מַיִם חַיִּים שֶׁנֶּאֱמַר מַעְיַן גַּנִּים בְּאֵר מַיִם חַיִּים וְנֹזְלִים מִן לְבָנוֹן וְאוֹמֵר שְׁתֵה מַיִם מִבּוֹרֶךָ וְנֹזְלִים מִתּוֹךְ בְּאֵרֶךָ שָׁאַל רַבִּי נָתָן אֶת רַבִּי שִׁמְעוֹן בֶּן יוֹחַי וַיִּמְצָאָהּ מַלְאַךְ יי אַתָּה מוֹצֵא מַלְאַךְ יי בְּכָל מָקוֹם וַיֹּאמֶר לָהּ מַלְאַךְ יי וַיֵּרָא מַלְאַךְ יי וְכָאן הוּא אוֹמֵר וַיִּסַּע מַלְאַךְ הָאֱלֹהִים אָמַר לוֹ אֵין אֱלֹהִים בְּכָל מָקוֹם אֶלָּא דַּיָּן מַגִּיד הַכָּתוּב שֶׁהָיוּ יִשְׂרָאֵל נְתוּנִים בַּדִּין בְּאוֹתָהּ שָׁעָה אִם לְהִנָּצֵל אִם לְהֵאָבֵד עִם מִצְרָיִם וַיָּבֹא בֵּין מַחֲנֵה מִצְרַיִם וּבֵין מַחֲנֵה יִשְׂרָאֵל וַיְהִי הֶעָנָן וְהַחֹשֶׁךְ הֶעָנָן אֶל יִשְׂרָאֵל וְהַחֹשֶׁךְ אֶל מִצְרָיִם מַגִּיד הַכָּתוּב שֶׁהָיוּ יִשְׂרָאֵל נְתוּנִין בָּאוֹרָה וּמִצְרָיִם בָּאֲפֵלָה שֶׁנֶּאֱמַר לֹא רָאוּ אִישׁ אֶת אָחִיו וְלֹא קָמוּ אִישׁ מִתַּחְתָּיו שְׁלֹשֶׁת יָמִים וְכֵן אַתָּה מוֹצֵא לֶעָתִיד לָבֹא הֲרֵי הוּא אוֹמֵר קוּמִי אוֹרִי כִּי בָא אוֹרֵךְ וּכְבוֹד יי עָלַיִךְ זָרָח מִפְּנֵי מָה כִּי הִנֵּה הַחֹשֶׁךְ יְכַסֶּה אֶרֶץ וַעֲרָפֶל לְאֻמִּים וְעָלַיִךְ יִזְרַח יי וּכְבוֹדוֹ עָלַיִךְ יֵרָאֶה וְלֹא עוֹד אֶלָּא כָּל מִי שֶׁהוּא נָתוּן בָּאֲפֵלָה רוֹאֶה כָּל מִי שֶׁהוּא נָתוּן בָּאוֹרָה שֶׁהָיוּ מִצְרָיִם שְׁרוּיִים בָּאֲפֵלָה רוֹאִים אֶת יִשְׂרָאֵל שֶׁהָיוּ נְתוּנִין בָּאוֹרָה אוֹכְלִים וְשׁוֹתִים וּשְׂמֵחִים וְהָיוּ מְזָרְקִים בָּהֶם בְּחִצִּים וּבְאַבְנֵי בָּלִיסְטְרָא וְהָיָה הַמַּלְאָךְ וְהֶעָנָן מְקַבְּלָן שֶׁנֶּאֱמַר אַל תִּירָא אַבְרָם אָנֹכִי מָגֵן לָךְ שְׂכָרְךָ הַרְבֵּה מְאֹד וְאוֹמֵר מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי וְאוֹמֵר מָגֵן הוּא לְכֹל הַחֹסִים בּוֹ וְלֹא קָרַב זֶה אֶל זֶה כָּל הַלָּיְלָה מַגִּיד הַכָּתוּב שֶׁהָיָה הַמִּצְרִי עוֹמֵד וְלֹא הָיָה יָכֹל לֵישֵׁב יוֹשֵׁב וְלֹא הָיָה יָכֹל לַעֲמֹד פּוֹרֵק וְאֵינוֹ יָכֹל לִטְעוֹן טוֹעֵן וְאֵינוֹ יָכֹל לְפְרֹק מִפְּנֵי שֶׁהוּא מָשׁ בָּאֲפֵלָה שֶׁנֶּאֱמַר וְיָמֵשׁ חֹשֶׁךְ דָּבָר אַחֵר וְלֹא קָרַב זֶה אֶל זֶה כָּל הַלָּיְלָה לֹא קָרֵב מַחֲנֵה מִצְרָיִם לְמַחֲנֵה יִשְׂרָאֵל וְלֹא מַחֲנֵה יִשְׂרָאֵל לְמַחֲנֵה מִצְרָיִם וַיֵּט מֹשֶׁה אֶת יָדוֹ עַל הַיָּם הִתְחִיל הַיָּם עוֹמֵד כְּנֶגְדּוֹ אָמַר לוֹ מֹשֶׁה בְשֵׁם הַקֹּדֶשׁ בָּרוּךְ הוּא שֶׁיִּבָּקַע וְלֹא קִבֵּל עָלָיו הַרְאֵהוּ אֶת הַמַּטֶּה וְלֹא קִבֵּל עָלָיו מָשָׁל לְמָה הַדָּבָר דּוֹמֶה לְמֶלֶךְ שֶׁהָיוּ לוֹ שְׁתֵּי גַנּוֹת זוֹ לִפְנִים מִזּוֹ מָכַר אֶת הַפְּנִימִית וּבָא הַלּוֹקֵחַ לִכָּנֵס וְלֹא הִנִּיחוֹ הַשּׁוֹמֵר אָמַר לוֹ הַלּוֹקֵחַ לַשּׁוֹמֵר בְשֵׁם הַמֶּלֶךְ וְלֹא קִבֵּל עָלָיו הַרְאֵהוּ אֶת הַטַּבַּעַת וְלֹא קִבֵּל עָלָיו עַד שֶׁנִּהֵג הַלּוֹקֵחַ אֶת הַמֶּלֶךְ בְּעַצְמוֹ וּבָא כֵּיוָן שֶׁבָּא הַמֶּלֶךְ הִתְחִיל הַשּׁוֹמֵר בּוֹרֵחַ אָמַר לוֹ כָּל הַיּוֹם הָיִיתִי אוֹמֵר לָךְ בְשֵׁם הַמֶּלֶךְ וְלֹא קִבַּלְתָּ עָלֶיךָ וְעַכְשָׁו מִפְּנֵי מָה אַתָּה בּוֹרֵחַ אָמַר לוֹ לֹא מִפָּנֶיךָ אֲנִי בּוֹרֵחַ אֶלָּא מִפְּנֵי הַמֶּלֶךְ כָּךְ עָמַד מֹשֶׁה עַל הַיָּם אָמַר לוֹ מֹשֶׁה בְשֵׁם הַקֹּדֶשׁ בָּרוּךְ הוּא שֶׁיִּבָּקַע וְלֹא קִבֵּל עָלָיו הֶרְאָהוּ הַמַּטֶּה וְלֹא קִבֵּל עָלָיו עַד שֶׁנִּגְלָה הַקֹּדֶשׁ בָּרוּךְ הוּא עָלָיו בִּכְבוֹדוֹ וְכֵיוָן שֶׁנִּגְלָה הַקֹּדֶשׁ בָּרוּךְ הוּא בִּכְבוֹדוֹ וּבִגְבוּרָתוֹ הִתְחִיל הַיָּם בּוֹרֵחַ שֶׁנֶּאֱמַר הַיָּם רָאָה וַיָּנֹס אָמַר לוֹ מֹשֶׁה כָּל הַיּוֹם הָיִיתִי אוֹמֵר לָךְ בְשֵׁם הַקֹּדֶשׁ בָּרוּךְ הוּא וְלֹא קִבַּלְתָּ עָלֶיךָ עַכְשָׁו מִפְּנֵי מָה אַתָּה בּוֹרֵחַ מַה לְּךָ הַיָּם כִּי תָנוּס אָמַר לוֹ לֹא מִפָּנֶיךָ בֶּן עַמְרָם אֲנִי בּוֹרֵחַ אֶלָּא מִלִּפְנֵי אָדוֹן חוּלִי אָרֶץ מִלִּפְנֵי אֱלוֹהַּ יַעֲקֹב הַהֹפְכִי הַצּוּר אֲגַם מָיִם חַלָּמִישׁ לְמַעְיְנוֹ מָיִם וַיּוֹלֶךְ יי אֶת הַיָּם בְּרוּחַ קָדִים עַזָּה כָּל הַלַּיְלָה בָּעַזָּה שֶׁבָּרוּחוֹת וְאֵי זוֹ זוֹ זוֹ רוּחַ קָדִים וְכֵן אַתָּה מוֹצֵא שֶׁלֹּא נִפְרָע הַמָּקוֹם מֵאַנְשֵׁי דּוֹר הַמַּבּוּל וּמֵאַנְשֵׁי סְדוֹם אֶלָּא בְרוּחַ קָדִים עַזָּה שֶׁנֶּאֱמַר מִנִּשְׁמַת אֱלוֹהַּ יֹאבֵדוּ וּמֵרוּחַ אַפּוֹ יִכְלוּ מִנִּשְׁמַת אֱלוֹהַּ יֹאבֵדוּ זֶה דּוֹר הַמַּבּוּל וּמֵרוּחַ אַפּוֹ יִכְלוּ אֵלּוּ אַנְשֵׁי סְדוֹם וְכֵן אַתָּה מוֹצֵא בְאַנְשֵׁי מִגְדָּל שֶׁלֹּא נִפְרָע הַמָּקוֹם מֵהֶם אֶלָּא בְרוּחַ קָדִים שֶׁנֶּאֱמַר וּמִשָּׁם הֱפִיצָם יי עַל פְּנֵי כָּל הָאָרֶץ וְאֵין הֲפָצָה אֶלָּא רוּחַ קָדִים שֶׁנֶּאֱמַר כְּרוּחַ קָדִים אֲפִיצֵם וְכֵן אַתָּה מוֹצֵא בְּמִצְרַיִם שֶׁלֹּא נִפְרָע מֵהֶם הַמָּקוֹם אֶלָּא בְרוּחַ קָדִים שֶׁנֶּאֱמַר וַיי נִהַג רוּחַ קָדִים בָּאָרֶץ וְכֵן אַתָּה מוֹצֵא שֶׁלֹּא נִפְרָע הַקֹּדֶשׁ בָּרוּךְ הוּא מֵעֲשֶׂרֶת הַשְּׁבָטִים אֶלָּא בְרוּחַ קָדִים שֶׁנֶּאֱמַר כִּי הוּא בֵּין אַחִים יַפְרִיא יָבוֹא קָדִים רוּחַ יי מִמִּדְבָּר עֹלֶה וְיֵבוֹשׁ מְקוֹרוֹ וְיֶחֱרַב מַעְיָנוֹ הוּא יִשְׁסֶה אוֹצַר כָּל כְּלִי חֶמְדָּה וְכֵן אַתָּה מוֹצֵא בְּשֵׁבֶט יְהוּדָה וּבִנְיָמִין שֶׁלֹּא נִפְרָע הַמָּקוֹם מֵהֶם אֶלָּא בְרוּחַ קָדִים שֶׁנֶּאֱמַר כְּרוּחַ קָדִים אֲפִיצֵם וְכֵן אַתְּ מוֹצֵא בְצוֹר שֶׁלֹּא נִפְרָע מֵהֶם הַקֹּדֶשׁ בָּרוּךְ הוּא אֶלָּא בְרוּחַ קָדִים שֶׁנֶּאֱמַר רוּחַ הַקָּדִים שְׁבָרֵךְ בְּלֵב יַמִּים וְכֵן אַתְּ מוֹצֵא שֶׁאֵין הַקֹּדֶשׁ בָּרוּךְ הוּא עָתִיד לִפָּרַע מִמַּלְכוּת הָעַלִּיזָה אֶלָּא בְּרוּחַ קָדִים שֶׁנֶּאֱמַר בְּרוּחַ קָדִים תְּשַׁבֵּר אֳנִיּוֹת תַּרְשִׁישׁ וְכֵן אַתְּ מוֹצֵא שֶׁאֵין הַקֹּדֶשׁ בָּרוּךְ הוּא עָתִיד לִפָּרַע מִן הָרְשָׁעִים בַּגֵּיהִנָּם אֶלָּא בְּרוּחַ קָדִים שֶׁנֶּאֱמַר כִּי עָרוּךְ מֵאֶתְמוּל תָּפְתֶּה גַּם הִיא לַמֶּלֶךְ הוּכָן הֶעְמִיק הִרְחִב מְדֻרָתָהּ אֵשׁ וְעֵצִים הַרְבֵּה נִשְׁמַת יי כְּנַחַל גָּפְרִית בֹּעֲרָה בָּהּ וְאוֹמֵר הָגָה בְּרוּחוֹ הַקָּשָׁה בְּיוֹם קָדִים אַף כָּאן אַתָּה אוֹמֵר וַיּוֹלֶךְ יי אֶת הַיָּם בְּרוּחַ קָדִים עַזָּה בעזה שֶׁבָּרוּחוֹת וְאֵי זוֹ זוֹ זוֹ רוּחַ קָדִים וַיָּשֶׂם אֶת הַיָּם לֶחָרָבָה עֲשָׂאוֹ כְּמִין חָרָבָה וַיִּבָּקְעוּ הַמָּיִם כָּל מַיִם שֶׁבָּעוֹלָם נִבְקָעוּ וּמְנַיִן אַתָּה אוֹמֵר אַף הַמַּיִם שֶׁבַּבּוֹרוֹת וְשֶׁבַּשִּׁיחִין וְשֶׁבַּמְּעָרוֹת וְשֶׁבַּכַּד וְשֶׁבַּכּוֹס וְשֶׁבַּצְּלוֹחִית וְשֶׁבֶּחָבִית נִבְקָעוּ שֶׁנֶּאֱמַר וַיִּבָּקְעוּ הַמָּיִם וַיִּבָּקַע הַיָּם אֵין כְּתִיב כָּאן אֶלָּא וַיִּבָּקְעוּ הַמָּיִם מְלַמֵּד שֶׁכָּל הַמַּיִם שֶׁבָּעוֹלָם נִבְקָעוּ וּמְנַיִן אַתָּה אוֹמֵר אַף הַמַּיִם הָעֶלְיוֹנִים וְהַתַּחְתּוֹנִים נִבְקָעוּ שֶׁנֶּאֱמַר רָאוּךָ מַּיִם אֱלֹהִים רָאוּךָ מַּיִם יָחִילוּ אַף יִרְגְּזוּ תְהֹמוֹת רָאוּךָ מַּיִם אֵלּוּ שֶׁעָבְרוּ יִשְׂרָאֵל שֶׁנֶּחְרְבוּ בִּדְבַר הַקֹּדֶשׁ בָּרוּךְ הוּא שֶׁנֶּאֱמַר הַיָּם רָאָה וַיָּנֹס רָאוּךָ מַּיִם יָחִילוּ אֵלּוּ הָעֶלְיוֹנִים אַף יִרְגְּזוּ תְהֹמוֹת אֵלּוּ הַתַּחְתּוֹנִים וְכֵן הוּא אוֹמֵר זֹרְמוּ מַיִם עָבוֹת קוֹל נָתְנוּ שְׁחָקִים אֵלּוּ הָעֶלְיוֹנִים אַף חֲצָצֶיךָ יִתְהַלָּכוּ אֵלּוּ הַתַּחְתּוֹנִים וּכְתִיב תְּהוֹם אֶל תְּהוֹם קוֹרֵא לְקוֹל צִנּוֹרֶיךָ וְאוֹמֵר רָאוּךָ יָחִילוּ הָרִים זֶרֶם מַיִם עָבָר נָתַן תְּהוֹם קוֹלוֹ רוֹם יָדֵיהוּ נָשָׂא וּכְשֶׁחָזְרוּ לִמְקוֹמָם כָּל הַמַּיִם שֶׁבָּעוֹלָם חָזְרוּ שֶׁנֶּאֱמַר וַיָּשֻׁבוּ הַמַּיִם מְלַמֵּד שֶׁכָּל מַיִם שֶׁבָּעוֹלָם חָזְרוּ לָהֶם לִמְקוֹמָם וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה רַבִּי מֵאִיר אוֹמֵר בַּלָּשׁוֹן אֶחָד וְרַבִּי יְהוּדָה אוֹמֵר בַּלָּשׁוֹן אַחֵר רַבִּי מֵאִיר אוֹמֵר בַּלָּשׁוֹן אֶחָד כְּשֶׁעָמְדוּ שְׁבָטִים עַל הַיָּם זֶה אוֹמֵר אֲנִי יוֹרֵד תְּחִלָּה לַיָּם וְזֶה אוֹמֵר אֲנִי יוֹרֵד תְּחִלָּה לַיָּם מִתּוֹךְ שֶׁהָיוּ עוֹמְדִין וְצוֹהֲבִין קָפַץ שִׁבְטוֹ שֶׁלְּבִנְיָמִין וְיָרַד לַיָּם תְּחִלָּה שֶׁנֶּאֱמַר שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ אַל תִּקְרֵי רֹדֵם אֶלָּא רֵד יָם הִתְחִילוּ שְׁרֵי יְהוּדָה מְרַגְּמִין אוֹתָם בַּאֲבָנִים שֶׁנֶּאֱמַר שָׂרֵי יְהוּדָה רִגְמָתָם מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁהָיוּ לוֹ שְׁנֵי בָנִים אֶחָד גָּדוֹל וְאֶחָד קָטָן נִכְנַס לְחַדְרוֹ בַּלַּיְלָה אָמַר לַקָּטָן הַעֲמִידֵנִי עִם הָנֵץ הַחַמָּה וְאָמַר לַגָּדוֹל הַעֲמִידֵנִי בְּשָׁלוֹשׁ שָׁעוֹת בַּיּוֹם בָּא קָטָן לְהַעֲמִידוֹ עִם הָנֵץ הַחַמָּה וְלֹא הִנִּיחוּ גָּדוֹל אָמַר לוֹ לֹא אָמַר לִי אֶלָּא בְּשָׁלוֹשׁ שָׁעוֹת בַּיּוֹם וְהַקָּטָן אוֹמֵר לֹא אָמַר לִי אֶלָּא עִם הָנֵץ הַחַמָּה מִתּוֹךְ שֶׁהָיוּ עוֹמְדִין וְצוֹהֲבִין נִנְעַר אֲבִיהֶם אָמַר לָהֶם בָּנַי מִכָּל מָקוֹם שְׁנֵיכֶם לֹא כִוַּנְתֶּם אֶלָּא לִכְבוֹדִי אַף אֲנִי לֹא אֲקַפֵּחַ שְׁכַרְכֶם כָּךְ אָמַר הַקֹּדֶשׁ בָּרוּךְ הוּא מַה שָּׁכָר יִטְּלוּ בְנֵי בִנְיָמִן שֶׁיָּרְדוּ לַיָּם תְּחִלָּה שָׁרָת שְׁכִינָה בְּחֶלְקו שֶׁנֶּאֱמַר בִּנְיָמִין זְאֵב יִטְרָף וְאוֹמֵר לְבִנְיָמִן אָמַר יְדִיד יי יִשְׁכֹּן לָבֶטַח עָלָיו חֹפֵף עָלָיו כָּל הַיּוֹם וּבֵין כְּתֵפָיו שָׁכֵן וּמַה שָּׁכָר נָטְלוּ שִׁבְטוֹ שֶׁלִּיהוּדָה שֶׁהָיוּ רוֹגְמִין אוֹתָם יְהוּדָה זָכָה לַמַּלְכוּת שֶׁנֶּאֱמַר שָׂרֵי יְהוּדָה רִגְמָתָם וְאֵין רְגָמָה אֶלָּא מַלְכוּת שֶׁנֶּאֱמַר בֵּאדַיִן אֲמַר בֵּלְשַׁאצַּר וְהַלְבִּשׁוּ לְדָנִיֵּאל אַרְגְּוָנָא וְהַמְנִיכָא דִי דַהֲבָא עַל צַוְּארֵהּ וְהַכְרִזוּ עֲלוֹהִי דִּי לֶהֱוֵא שַׁלִּיט תַּלְתָּא בְּמַלְכוּתָא שָׂרֵי זְבֻלוּן שָׂרֵי נַפְתָּלִי בָּא וְלָמַד שֶׁכַּשֵּׁם שֶׁעָשָׂה הַקֹּדֶשׁ בָּרוּךְ הוּא נִסִּים לְיִשְׂרָאֵל עַל הַיָּם עַל יְדֵי שֵׁבֶט יְהוּדָה וּבִנְיָמִין כָּךְ עָשָׂה לָהֶם לְיִשְׂרָאֵל נִסִּים עַל יְדֵי שָׂרֵי זְבֻלוּן וְנַפְתָּלִי בִּימֵי דְּבוֹרָה וּבָרָק שֶׁנֶּאֱמַר וַתִּשְׁלַח וַתִּקְרָא לְבָרָק בֶּן אֲבִינֹעַם מִקֶּדֶשׁ נַפְתָּלִי וַתֹּאמֶר אֵלָיו הֲלֹא צִוָּה יי אֱלֹהֵי יִשְׂרָאֵל לֵךְ וּמָשַׁכְתָּ בְּהַר תָּבוֹר וְלָקַחְתָּ עִמְּךָ עֲשֶׂרֶת אֲלָפִים אִישׁ מִבְּנֵי נַפְתָּלִי וּמִבְּנֵי זְבֻלוּן וְאוֹמֵר וּמָשַׁכְתִּי אֵלֶיךָ אֶל נַחַל קִישׁוֹן אֶת סִיסְרָא שַׂר צְבָא יָבִין וְאוֹמֵר זְבֻלוּן עַם חֵרֵף נַפְשׁוֹ לָמוּת וְנַפְתָּלִי עַל מְרוֹמֵי שָׂדֶה וְרַבִּי יְהוּדָה אוֹמֵר בַּלָּשׁוֹן אַחֵר וְיָבֹאוּ בְנֵי יִשְׂרָאֵל בְּתוֹךְ הַיָּם כֵּיוָן שֶׁעָמְדוּ שְׁבָטִים עַל הַיָּם זֶה אוֹמֵר אֵין אֲנִי יוֹרֵד תְּחִלָּה לַיָּם וְזֶה אוֹמֵר אֵין אֲנִי יוֹרֵד תְּחִלָּה לַיָּם שֶׁנֶּאֱמַר סְבָבֻנִי בְכַחַשׁ אֶפְרַיִם וּבְמִרְמָה בֵּית יִשְׂרָאֵל מִתּוֹךְ שֶׁהָיוּ עוֹמְדִין וְנוֹטְלִין עֵצָה קָפַץ נַחְשׁוֹן בֶּן עַמִּינָדָב וְנָפַל לַיָּם עָלָיו הַכָּתוּב אוֹמֵר הוֹשִׁיעֵנִי אֱלֹהִים כִּי בָאוּ מַיִם עַד נָפֶשׁ וְאוֹמֵר טָבַעְתִּי בִּיוֵן מְצוּלָה וְאֵין מָעֳמָד בָּאתִי בְמַעֲמַקֵּי מַיִם וְשִׁבֹּלֶת שְׁטָפָתְנִי וְאוֹמֵר אַל תִּשְׁטְפֵנִי שִׁבֹּלֶת מַיִם וְאַל תִּבְלָעֵנִי מְצוּלָה וְאַל תֶּאְטַר עָלַי בְּאֵר פִּיהָ מִיָּד אָמַר הַמָּקוֹם לְמֹשֶׁה יְדִידִי טוֹבֵעַ בַּיָּם וְהַיָּם סוֹגֵר וְשׂוֹנֵא רוֹדֵף וְאַתָּה עוֹמֵד וּמַרְבֶּה בַּתְּפִלָּה אָמַר לְפָנָיו רִבּוֹנוֹ שֶׁלָּעוֹלָם וּמָה בִּידֵי לַעֲשׁוֹת אָמַר לוֹ וְאַתָּה הָרֵם אֶת מַטְּךָ וּמָה אָמְרוּ מֹשֶׁה וְיִשְׂרָאֵל עַל הַיָּם יי יִמְלֹךְ לְעֹלָם וָעֶד אָמַר הַמָּקוֹם מִי שֶׁהִמְלִיכָנִי תְּחִלָּה עַל הַיָּם אֶעֱשֵׂהוּ מֶלֶךְ עַל יִשְׂרָאֵל כְּבַר הָיָה רַבִּי טַרְפוֹן וּזְקֵנִים יוֹשְׁבִין בְּצִלּוֹ שֶׁלַּשּׁוֹבָךְ שֶׁלְּיַבְנֶה וְנִשְׁאֲלָה שְׁאֵלָה זוֹ לִפְנֵיהֶם וּגְמַלֵּיהֶם נֹשְׂאִים נְכֹאת וּצְרִי וָלֹט לְהוֹדִיעַ זְכוּתָן שֶׁלַּצַּדִּיקִים כַּמָּה מְסַיְּעַתָּן שָׁאֲלוּ יָרַד הַיָּדִיד הָאָהוּב הַזֶּה עִם הָעֲרָבִים לֹא הָיוּ מְמִיתִים אוֹתוֹ מֵרֵיחַ הַגְּמַלִּים וּמֵרֵיחַ הָעִטְרָן אֶלָּא זִמֵּן לוֹ הַקֹּדֶשׁ בָּרוּךְ הוּא שַׂקִּים מְלֵאִים בַּשָּׁמַיִם וְכָל רֵיחָנִין טוֹבִים שֶׁלֹּא יָמוּת מֵרֵיחַ הַגְּמַלִּים וּמֵרֵיחַ הָעִטְרָן אָמְרוּ לוֹ לִמַּדְתָּנוּ רַבֵּנוּ שֶׁעַל זְכוּת יוֹסֵף הָיָה אָמְרוּ לוֹ לַמְּדֵנוּ רַבֵּנוּ הַשּׁוֹתֶה מַיִם לְצִמְאוֹ כֵּיצַד הוּא מְבָרֵךְ אָמַר לָהֶם אוֹמֵר אֲנִי בּוֹרֵא נְפָשׁוֹת רַבּוֹת וְחֶסְרוֹנָן עַל כָּל מָה שֶׁבָּרָאתָ חַי הָעוֹלָמִים אָמְרוּ לוֹ לִמַּדְתָּנוּ רַבֵּנוּ הַשּׁוֹתֶה מַיִם לְצִמְאוֹ כֵּיצַד מְבָרֵךְ אָמְרוּ לוֹ לַמְּדֵנוּ רַבֵּנוּ בְּאֵי זוֹ זְכוּת זָכָה יְהוּדָה לַמַּלְכוּת אָמַר לָהֶם רַבִּי טַרְפוֹן אִמְרוּ אַתֶּם אָמְרוּ בִּזְכוּת שֶׁאָמַר מַה בֶּצַע כִּי נַהֲרֹג אֶת אָחִינוּ שֶׁהִצִּילוֹ מִמִּיתָה אָמַר לָהֶם דַּיָּהּ לַהַצָּלָה שֶׁתַּעֲמֹד וּתְכַפֵּר עַל הַמְּכִירָה שֶׁנָּתַן עֵצָה לְמָכְרוֹ וְלֹא לַהֲשִׁיבוֹ אֶל אָבִיו אָמְרוּ בִּזְכוּת שֶׁאָמַר וַיַּכֵּר יְהוּדָה וַיֹּאמֶר צָדְקָה מִמֶּנִּי כִּי עַל כֵּן לֹא נְתַתִּיהָ לְשֵׁלָה בְנִי וְלֹא יָסַף עוֹד לְדַעְתָּהּ אָמַר לָהֶם דַּיָּהּ לַהוֹדָאָה שֶׁתְּכַפֵּר עַל הַבִּיאָה אָמְרוּ בִּזְכוּת מָה בִּזְכוּת שֶׁאָמַר יֵשֶׁב נָא עַבְדְּךָ תַּחַת הַנַּעַר אָמַר לָהֶם מָצִינוּ בְּכָל מָקוֹם שֶׁהֶעָרֵב מְשַׁלֵּם אָמְרוּ לוֹ רַבִּי לַמְּדֵנוּ בְּאֵי זוֹ זְכוּת זָכָה יְהוּדָה לַמַּלְכוּת אָמַר לָהֶם כְּשֶׁעָמְדוּ שְׁבָטִים עַל הַיָּם זֶה אוֹמֵר אֵינִי יוֹרֵד תְּחִלָּה וְזֶה אוֹמֵר אֵינִי יוֹרֵד תְּחִלָּה שֶׁנֶּאֱמַר סְבָבֻנִי בְכַחַשׁ אֶפְרַיִם וּבְמִרְמָה בֵּית יִשְׂרָאֵל וִיהוּדָה עֹד רָד עִם אֵל וְעִם קְדוֹשִׁים נֶאֱמָן מִתּוֹךְ שֶׁהָיוּ נוֹטְלִין עֵצָה אֵלּוּ וָאֵלּוּ קָפַץ נַחְשׁוֹן בֶּן עַמִּינָדָב וְשִׁבְטוֹ אַחֲרָיו לְתוֹךְ גַּלֵּי הַיָּם לְפִיכָךְ זָכָה לַמַּלְכוּת שֶׁנֶּאֱמַר בְּצֵאת יִשְׂרָאֵל מִמִּצְרָיִם בֵּית יַעֲקֹב מֵעַם לֹעֵז הָיְתָה יְהוּדָה לְקָדְשׁוֹ יִשְׂרָאֵל מַמְשְׁלוֹתָיו לְכָךְ יִשְׂרָאֵל מַמְשְׁלוֹתָיו אָמַר לָהֶם הַקֹּדֶשׁ בָּרוּךְ הוּא מִי שֶׁקִּדֵּשׁ שְׁמִי עַל הַיָּם יָבֹא וְיִמְשֹׁל עַל יִשְׂרָאֵל וְהוֹדוּ לוֹ הַזְּקֵנִים לְרַבִּי טַרְפוֹן וְהַמַּיִם לָהֶם חוֹמָה מִימִינָם וּמִשְּׂמֹאלָם עֲשָׂאָן כְּמִין חוֹמָה מִימִינָם וּמִשְּׂמֹאלָם מִימִינָם זוֹ תּוֹרָה וּמִשְּׂמֹאלָם זוֹ תְּפִלִּין דָּבָר אַחֵר מִימִינָם זוֹ מְזוּזָה וּמִשְּׂמֹאלָם זוֹ תְּפִלִּין וַיְהִי בְּאַשְׁמֹרֶת הַבֹּקֶר אַתָּה מוֹצֵא שֶׁתְּפִלּוֹת הַצַּדִּיקִים נִשְׁמָעִים בַּבֹּקֶר בָּקְרוֹ שֶׁלְּאַבְרָהָם מְנַיִן שֶׁנֶּאֱמַר וַיַּשְׁכֵּם אַבְרָהָם בַּבֹּקֶר וַיַּחֲבֹשׁ אֶת חֲמֹרוֹ בָּקְרוֹ שֶׁלְּיִצְחָק מְנַיִן שֶׁנֶּאֱמַר וַיֵּלְכוּ שְׁנֵיהֶם יַחְדָּו בָּקְרוֹ שֶׁלְּיַעֲקֹב מְנַיִן שֶׁנֶּאֱמַר וַיַּשְׁכֵּם יַעֲקֹב בַּבֹּקֶר בָּקְרוֹ שֶׁלְּמֹשֶׁה מְנַיִן שֶׁנֶּאֱמַר וַיִּפְסֹל שְׁנֵי לֻחֹת אֲבָנִים כָּרִאשֹׁנִים וַיַּשְׁכֵּם מֹשֶׁה בַבֹּקֶר וַיַּעַל אֶל הַר סִינַי בָּקְרוֹ שֶׁלִּיהוֹשֻׁעַ מְנַיִן שֶׁנֶּאֱמַר וַיַּשְׁכֵּם יְהוֹשֻׁעַ בַּבֹּקֶר וַיִּסְעוּ מֵהַשִּׁטִּים בָּקְרוֹ שֶׁל שְׁמוּאֵל מְנַיִן שֶׁנֶּאֱמַר וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר בְּקָרִים שֶׁלַּנְּבִיאִים הָעֲתִידִים לַעֲמֹד מְנַיִן שֶׁנֶּאֱמַר יי בֹּקֶר תִּשְׁמַע קוֹלִי בֹּקֶר אֶעֱרָךְ לְךָ וַאֲצַפֶּה בָּקְרוֹ שֶׁלָּעוֹלָם הַבָּא מְנַיִן שֶׁנֶּאֱמַר חֲדָשִׁים לַבְּקָרִים רַבָּה אֱמוּנָתֶךָ וְכֵן אַתָּה מוֹצֵא שֶׁאֵין הַקֹּדֶשׁ בָּרוּךְ הוּא עָתִיד לִפָּרַע מִן הָרְשָׁעִים בַּגֵּיהִנָּם לֶעָתִיד לָבֹא אֶלָּא לַבְּקָרִים שֶׁנֶּאֱמַר לַבְּקָרִים אַצְמִית כָּל רִשְׁעֵי אָרֶץ לְהַכְרִית מֵעִיר יי כָּל פֹּעֲלֵי אָוֶן אַף יְרוּשָׁלַיִם לֶעָתִיד לָבֹא כָּל בֹּקֶר וּבֹקֶר דִּינָהּ יוֹצִיא לָאוֹר שֶׁנֶּאֱמַר יי צַדִּיק בְּקִרְבָּהּ לֹא יַעֲשֶׂה עַוְלָה בַּבֹּקֶר בַּבֹּקֶר מִשְׁפָּטוֹ יִתֵּן לָאוֹר לֹא נֶעְדָּר וְלֹא יוֹדֵעַ עַוָּל בֹּשֶׁת דָּבָר אַחֵר וַיְהִי בְּאַשְׁמֹרֶת הַבֹּקֶר זֶה הֵאִיר הַמִּזְרָח וַיְהִי בְּאַשְׁמֹרֶת הַבֹּקֶר וַיַּשְׁקֵף יי אֶל מַחֲנֵה מִצְרַיִם בְּעַמּוּד אֵשׁ וְעָנָן וַיָּהָם אֵת מַחֲנֵה מִצְרָיִם הַקֹּדֶשׁ בָּרוּךְ הוּא רוֹפֵא הוּא לְכָל בָּאֵי הָעוֹלָם שֶׁנֶּאֱמַר כִּי אֲנִי יי רֹפְאֶךָ וְאוֹמֵר רְפָאֵנִי יי וְאֵרָפֵא הוֹשִׁיעֵנִי וְאִוָּשֵׁעָה וְאוֹמֵר שׁוּבוּ בָנִים שׁוֹבָבִים אֶרְפָּה מְשׁוּבֹתֵיכֶם הִנְנוּ אָתָנוּ לָךְ כִּי אַתָּה יי אֱלֹהֵינוּ בֹּא וּרְאֵה רְפוּאָתוֹ שֶׁלַּקֹּדֶשׁ בָּרוּךְ הוּא אֵינָהּ כִּרְפוּאַת בָּשָׂר וָדָם רְפוּאַת בָּשָׂר וָדָם בְּמַה שֶּׁהוּא מַכֶּה אֵינוֹ מַרְפֵּא אֶלָּא מַכֶּה בְאַזְמֵל וּמַרְפֵּא בִּרְטִיָּה אֲבָל הַקֹּדֶשׁ בָּרוּךְ הוּא אֵינוֹ כֵן אֶלָּא בְּמַה שֶּׁהוּא מַכֶּה הוּא מַרְפֵּא וּכְשֶׁהִכָּה אֶת אִיּוֹב לֹא הִכָּהוּ אֶלָּא בַּסְּעָרָה שֶׁנֶּאֱמַר אֲשֶׁר בִּשְׂעָרָה יְשׁוּפֵנִי וְהִרְבָּה פְצָעַי חִנָּם וּכְשֶׁרִפָּאהוּ לֹא רִפָּאהוּ אֶלָּא בַּסְּעָרָה שֶׁנֶּאֱמַר וַיַּעַן יי אֶת אִיּוֹב מִן הַסְּעָרָה וַיֹּאמַר וּכְשֶׁהִגְלָה הַקֹּדֶשׁ בָּרוּךְ הוּא אֶת יִשְׂרָאֵל לֹא הִגְלָם אֶלָּא בְּעָבִים שֶׁנֶּאֱמַר אֵיכָה יָעִיב בְּאַפּוֹ אֲדֹנָי אֶת בַּת צִיּוֹן וּכְשֶׁהוּא מְכַנְּסָן אֵינוֹ מְכַנְּסָן אֶלָּא בְּעָבִים שֶׁנֶּאֱמַר מִי אֵלֶּה כָּעָב תְּעוּפֶינָה וְכַיּוֹנִים אֶל אֲרֻבֹּתֵיהֶם וּכְשֶׁפִּזְּרָן לֹא פִזְּרָן אֶלָּא כַיּוֹנִים שֶׁנֶּאֱמַר וּפָלְטוּ פְּלִיטֵיהֶם וְהָיוּ אֶל הֶהָרִים כְּיוֹנֵי הַגֵּאָיוֹת כֻּלָּם הֹמוֹת אִישׁ בַּעֲוֹנוֹ וּכְשֶׁמַּחְזִירָן אֵינוֹ מַחְזִירָן אֶלָּא כַיּוֹנִים שֶׁנֶּאֱמַר וְכַיּוֹנִים אֶל אֲרֻבֹּתֵיהֶם וּכְשֶׁהוּא מְבָרֵךְ אֶת יִשְׂרָאֵל אֵינוֹ מְבָרְכָן אֶלָּא בְּהַשְׁקָפָה שֶׁנֶּאֱמַר הַשְׁקִיפָה מִמְּעוֹן קָדְשְׁךָ מִן הַשָּׁמַיִם וּבָרֵךְ אֶת עַמְּךָ אֶת יִשְׂרָאֵל וכשנפרע מִמִּצְרַיִם לֹא נִפְרָע מֵהֶם אֶלָּא בְּהַשְׁקָפָה שֶׁנֶּאֱמַר וַיְהִי בְּאַשְׁמֹרֶת הַבֹּקֶר וַיַּשְׁקֵף יי אֶל מַחֲנֵה מִצְרַיִם בְּעַמּוּד אֵשׁ וְעָנָן שֶׁהָיָה עַמּוּד עָנָן יוֹרֵד וְעוֹשֶׂה אוֹתוֹ כַטִּיט וְעַמּוּד אֵשׁ מַרְתִּיחוֹ וְטַלְפוֹת סוּסָיו מִשְׁתַּמְּטוֹת הַזָּכָר מִלְּמַעְלָה וְהַנְּקֵבָה מִלְּמַטָּה שֶׁנֶּאֱמַר אָז הָלְמוּ עִקְּבֵי סוּס מִדַּהֲרוֹת דַּהֲרוֹת אַבִּירָיו וַיָּהָם אֵת מַחֲנֵה מִצְרָיִם הֲמָמָן עִרְבְּבָן נָטַל סִגְנָיוֹת שֶׁלָּהֵם וְלֹא הָיוּ יוֹדְעִים מָה הֵם עוֹשִׂין דָּבָר אַחֵר וַיָּהָם אֵת מַחֲנֵה מִצְרָיִם אֵין הֲמָמָה אֶלָּא מַגֵּפָה כָּעִנְיָן שֶׁנֶּאֱמַר וְהָמָם מְהוּמָה גְדֹלָה עַד הִשָּׁמְדָם וַיָּסַר אֵת אֹפַן מַרְכְּבֹתָיו וַיְנַהֲגֵהוּ רַבִּי יְהוּדָה אוֹמֵר מֵחֲמַת הָאֵשׁ שֶׁלְּמַעְלָה נִשְׂרְפוּ הַגַּלְגַּלִּים שֶׁלְּמַטָּה וְהָיוּ מוֹטוֹת וּמֶרְכָּבוֹת רָצוֹת וְנִכְנָסוֹת בְּעַל כָּרְחָן שֶׁהָיוּ טְעוּנוֹת כְּלֵי כֶסֶף וּכְלֵי זָהָב וַאֲבָנִים טוֹבוֹת וּמַרְגָּלִיּוֹת כְּדֵי שֶׁיִּטְּלוּ יִשְׂרָאֵל אֶת הַבִּזָּה רַבִּי נְחֶמְיָה אוֹמֵר מִקּוֹל רַעַם שֶׁלְּמַעְלָן נִתְּזוּ צִנּוֹרוֹת מִלְּמַטָּן שֶׁנֶּאֱמַר קוֹל רַעַמְךָ בַּגַּלְגַּל הֵאִירוּ בְרָקִים תֵּבֵל רָגְזָה וַתִּרְעַשׁ הָאָרֶץ וְהָיוּ מוֹטוֹת וּמֶרְכָּבוֹת רָצוֹת מֵעַצְמָן וְנִכְנָסוֹת בְּעַל כָּרְחָן לְשֶׁעָבַר הָיוּ הַפְּרָדוֹת מוֹשְׁכוֹת הַמֶּרְכָּבוֹת וְעַכְשָׁו מֶרְכָּבוֹת מוֹשְׁכוֹת אֶת הַפְּרָדוֹת וַיְנַהֲגֵהוּ בִּכְבֵדֻת רַבִּי יְהוּדָה אוֹמֵר בַּמִּדָּה שֶׁמָּדְדוּ בָּהּ מָדַד לָהֶם דִכְתִיב תִּכְבַּד הָעֲבֹדָה לְכָךְ נֶאֱמַר וַיְנַהֲגֵהוּ בִּכְבֵדֻת וַיֹּאמֶר מִצְרַיִם אָנוּסָה מִפְּנֵי יִשְׂרָאֵל הָרְשָׁעִים וְהַטִּפְּשִׁים שֶׁבָּהֶם הָיוּ אוֹמְרִים מִפְּנֵי דוֹוִין וּכְסוּפִים הַלָּלוּ אָנוּ בּוֹרְחִין אָנוּסָה מִפְּנֵי יִשְׂרָאֵל הַפִּקְּחִים שֶׁבָּהֶם הָיוּ אוֹמְרִים אָנוּסָה מִפְּנֵי יִשְׂרָאֵל כִּי יי נִלְחָם לָהֶם בְּמִצְרַיִם אָמְרוּ מִי שֶׁעָשָׂה לָהֶם נִסִּים בְּמִצְרַיִם הוּא עוֹשֶׂה לָהֶם נִסִּים עַל הַיָּם רַבִּי יוֹסֵה אוֹמֵר מְנַיִן אַתָּה אוֹמֵר שֶׁבַּמַּכּוֹת שֶׁהָיוּ לוֹקִים אֵלּוּ עַל הַיָּם כָּךְ הָיוּ אֵלּוּ שֶׁבְּמִצְרַיִם לוֹקִין וְהָיוּ רוֹאִין אֵלּוּ אֶת אֵלּוּ לְכָךְ נֶאֱמַר וַיֹּאמֶר מִצְרַיִם אָנוּסָה מִפְּנֵי יִשְׂרָאֵל כִּי יי נִלְחָם לָהֶם בְּמִצְרָיִם וְלֹא בְמִצְרַיִם בִּלְבַד אֶלָּא בְּכָל הַמְּצֵרִין לָהֶם לְיִשְׂרָאֵל עַל פְּנֵי כָּל הַדּוֹרוֹת שֶׁנֶּאֱמַר וַיַּךְ צָרָיו אָחוֹר חֶרְפַּת עוֹלָם נָתַן לָמוֹ וְאוֹמֵר צָרַי וְאֹיְבַי לִי הֵמָּה כָשְׁלוּ וְנָפָלוּ וְאוֹמֵר כִּמְעַט אוֹיְבֵיהֶם אַכְנִיעַ וְאוֹמֵר עֲשֶׂרֶת בְּנֵי הָמָן בֶּן הַמְּדָתָא צֹרֵר הַיְּהוּדִים הָרָגוּ וְאוֹמֵר לִשְׁבֹּר אַשּׁוּר בְּאַרְצִי וְאוֹמֵר וְסָרָה קִנְאַת אֶפְרַיִם וְצֹרְרֵי יְהוּדָה יִכָּרֵתוּ אֶפְרַיִם לֹא יְקַנֵּא אֶת יְהוּדָה וִיהוּדָה לֹא יָצֹר אֶת אֶפְרָיִם כָּךְ הִיא מִדָּה מְהַלֶּכֶת עַל פְּנֵי כָל הַדּוֹרוֹת שֶׁנֶּאֱמַר זֹאת הָעֵצָה הַיְּעוּצָה עַל כָּל הָאָרֶץ וְזֹאת הַיָּד הַנְּטוּיָה עַל כָּל הַגּוֹיִם מִפְּנֵי מָה כִּי יי צְבָאוֹת יָעָץ וּמִי יָפֵר וְיָדוֹ הַנְּטוּיָה וּמִי יְשִׁיבֶנָּה הָא לֹא בְמִצְרַיִם בִּלְבַד אֶלָּא בְּכָל הַמְּצֵרִים לָהֶם עַל פְּנֵי כָל הַדּוֹרוֹת לְכָךְ נֶאֱמַר כִּי יי נִלְחָם לָהֶם בְּמִצְרָיִם וַיֹּאמֶר יי אֶל מֹשֶׁה נְטֵה אֶת יָדְךָ עַל הַיָּם אֵין הַיָּם עוֹמֵד לְנֶגְדָּךְ וְלֹא יְשַׁנֶּה בְּדִבּוּרָךְ וְיָשֻׁבוּ הַמַּיִם עַל מִצְרַיִם עַל רִכְבּוֹ וְעַל פָּרָשָׁיו יַחְזֹר עֲלֵיהֶם הַגַּלְגַּל וְיַחְזֹר עֲלֵיהֶם זְדוֹנָם שֶׁבַּמַּחֲשָׁבָה שֶׁחָשְׁבוּ מִצְרָיִם לְאַבֵּד אֶת יִשְׂרָאֵל בָּהּ אֲנִי דָּנָן הֵם חָשְׁבוּ לְאַבֵּד אֶת בָּנַי בַּמַּיִם אַף אֲנִי אֵינִי נִפְרָע מֵהֶם אֶלָּא בַּמַּיִם שֶׁנֶּאֱמַר בּוֹר כָּרָה וַיַּחְפְּרֵהוּ וַיִּפֹּל בְּשַׁחַת יִפְעָל וְאוֹמֵר יָשׁוּב עֲמָלוֹ בְרֹאשׁוֹ וְאוֹמֵר כֹּרֶה שַּׁחַת בָּהּ יִפּוֹל וְגוֹלֵל אֶבֶן אֵלָיו תָּשׁוּב וְאוֹמֵר חֹפֵר גּוּמָּץ בּוֹ יִפּוֹל וְאוֹמֵר מַסִּיעַ אֲבָנִים יֵעָצֵב בָּהֶם וְכֵן שְׁלֹמֹה הַמֶּלֶךְ עָלָיו הַשָּׁלוֹם אוֹמֵר מִפְּרִי פִי אִישׁ יִשְׂבַּע טוֹב וּגְמוּל יְדֵי אָדָם יָשִׁיב לוֹ וְכֵן יְשַׁעְיָה הַנָּבִיא עָלָיו הַשָּׁלוֹם אוֹמֵר כְּעַל גְּמֻלוֹת כְּעַל יְשַׁלֵּם חֵמָה לְצָרָיו גְּמוּל לְאֹיְבָיו לָאִיִּים גְּמוּל יְשַׁלֵּם וְאוֹמֵר עֲוֹנֹתֵיכֶם וַעֲוֹנֹת אֲבוֹתֵיכֶם יַחְדָּו אָמַר יי אֲשֶׁר קִטְּרוּ עַל הֶהָרִים וְעַל הַגְּבָעוֹת חֵרְפוּנִי וּמַדֹּתִי פְעֻלָּתָם רִאשֹׁנָה אֶל חֵיקָם וְכֵן יִרְמְיָה הַנָּבִיא אוֹמֵר גְּדֹל הָעֵצָה וְרַב הָעֲלִילִיָּה אֲשֶׁר עֵינֶיךָ פְקֻחוֹת עַל כָּל דַּרְכֵי בְּנֵי אָדָם לָתֵת לְאִישׁ כִּדְרָכָיו וְכִפְרִי מַעֲלָלָיו וְכֵן הוּא אוֹמֵר הַשְׁמִיעוּ אֶל בָּבֶל רַבִּים כָּל דֹּרְכֵי קֶשֶׁת חֲנוּ עָלֶיהָ סָבִיב אַל יְהִי לָהּ פְּלֵיטָה שַׁלְּמוּ לָהּ כְּפָעֳלָהּ כְּכֹל אֲשֶׁר עָשְׂתָה עֲשׂוּ לָהּ כִּי אֶל יי זָדָה אֶל קְדוֹשׁ יִשְׂרָאֵל וְכֵן יִתְרוֹ אָמַר לְמֹשֶׁה עַתָּה יָדַעְתִּי כִּי גָדוֹל יי מִכָּל הָאֱלֹהִים מַכִּירוֹ הָיִיתִי לְשֶׁעָבַר וְעַכְשָׁו בְּיוֹתֵר שֶׁנִּתְגַּדַּל שְׁמוֹ בָּעוֹלָם שֶׁבַּדָּבָר שֶׁחָשְׁבוּ מִצְרָיִם לְאַבֵּד אֶת יִשְׂרָאֵל בּוֹ בַדָּבָר נִפְרָע מֵהֶם שֶׁנֶּאֱמַר כִּי בַדָּבָר אֲשֶׁר זָדוּ עֲלֵיהֶם וַיֵּט מֹשֶׁה אֶת יָדוֹ עַל הַיָּם וַיָּשָׁב הַיָּם לִפְנוֹת בֹּקֶר לְאֵיתָנוֹ אֵין אֵיתָנוֹ אֶלָּא אֶלָּא תָּקְפּוֹ שֶׁנֶּאֱמַר אֵיתָן מוֹשָׁבֶךָ רַבִּי נָתָן אוֹמֵר אֵין איתן אֶלָּא יָשֵׁן וְקָשֶׁה שֶׁנֶּאֱמַר הִנְנִי מֵבִיא עֲלֵיכֶם גּוֹי מִמֶּרְחָק בֵּית יִשְׂרָאֵל נְאֻם יי גּוֹי אֵיתָן הוּא גּוֹי מֵעוֹלָם הוּא וּמִצְרַיִם נָסִים לִקְרָאתוֹ לְלַמְּדָךְ שֶׁלְּכָל צַד שֶׁהָיָה מִצְרִי נָס הָיָה הַיָּם רָץ כְּנֶגְדּוֹ מָשָׁל לְמָה הַדָּבָר דּוֹמֶה לְיוֹנָה שֶׁבָּרְחָה מִבֶּן נֵץ וְנִכְנְסָה לַטְּרִיקְלִין שֶׁלַּמֶּלֶךְ פָּתַח לָהּ הַמֶּלֶךְ חַלּוֹן מִזְרָחִית יָצָאת הַיּוֹנָה וְהָלְכָה לָהּ נִכְנַס בֶּן נֵץ אַחֲרֶיהָ נָעַל הַמֶּלֶךְ בְּפָנָיו אֶת כָּל הַחַלּוֹנוֹת הִתְחִיל הַמֶּלֶךְ מוֹרֶה בוֹ בְּחִצִּים כָּךְ כְּשֶׁעָלָה הָאַחֲרוֹן שֶׁבְּיִשְׂרָאֵל מִן הַיָּם יָרַד הָאַחֲרוֹן שֶׁבְּמִצְרַיִם לְתוֹךְ הַיָּם הִתְחִילוּ מַלְאֲכֵי הַשָּׁרֵת לִזְרֹק בָּהֶם חִצִּים וְאַבְנֵי אֶלְגָּבִישׁ אֵשׁ וְגָפְרִית כָּעִנְיָן שֶׁנֶּאֱמַר וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף וְאַבְנֵי אֶלְגָּבִישׁ אֵשׁ וְגָפְרִית אַמְטִיר עָלָיו וְעַל אֲגַפָּיו וְעַל עַמִּים רַבִּים אֲשֶׁר אִתּוֹ וַיְנַעֵר יי אֶת מִצְרַיִם כְּאָדָם שֶׁמְּנַעֵר אֶת הַקְּדֵרָה הַתַּחְתּוֹן שֶׁלָּהּ עוֹלֶה לְמַעְלָה וְעֶלְיוֹן יוֹרֵד לְמַטָּה דָּבָר אַחֵר וַיְנַעֵר יי אֶת מִצְרַיִם נָתַן לָהֶם כֹּחַ נַעֲרוּת כְּדֵי לְקַבֵּל אֶת הַפֻּרְעָנוּת דָּבָר אַחֵר וַיְנַעֵר יי אֶת מִצְרַיִם מְסָרָם כְּאִלּוּ בִּידֵי מַלְאָכִים נְעָרִים כְּאִלּוּ בִּידֵי מַלְאָכִים אַכְזָרִים שֶׁנֶּאֱמַר וּמַלְאָךְ אַכְזָרִי יְשֻׁלַּח בּוֹ וְאוֹמֵר תָּמֹת בַּנֹּעַר נַפְשָׁם וְחַיָּתָם בַּקְּדֵשִׁים וַיָּשֻׁבוּ הַמַּיִם וַיְכַסּוּ אֶת הָרֶכֶב וְאֶת הַפָּרָשִׁים אַף לְפַרְעֹה דִּבְרֵי רַבִּי יְהוּדָה שֶׁנֶּאֱמַר מַרְכְּבֹת פַּרְעֹה וְחֵילוֹ יָרָה בַיָּם וּמִבְחַר שָׁלִשָׁיו טֻבְּעוּ בְיַם סוּף רַבִּי נְחֶמְיָה אוֹמֵר חוּץ מִפַּרְעֹה עָלָיו הַכָּתוּב אוֹמֵר וְאוּלָם בַּעֲבוּר זֹאת הֶעֱמַדְתִּיךָ וְיֵשׁ אוֹמְרִים בָּאַחֲרוֹנָה יָרַד פַּרְעֹה וְטָבַע שֶׁנֶּאֱמַר כִּי בָא סוּס פַּרְעֹה בְּרִכְבּוֹ וּבְפָרָשָׁיו בַּיָּם וַיָּשֶׁב יי עֲלֵהֶם אֶת מֵי הַיָּם וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם וְהָיוּ מַלְאֲכֵי הַשָּׁרֵת תְּמֵהִים לוֹמַר בְּנֵי אָדָם עוֹבְדֵי עֲבוֹדָה זָרָה מְהַלְּכִין בַּיַּבָּשָׁה בְּתוֹךְ הַיָּם וּמְנַיִן שֶׁאַף הַיָּם נִתְמַלָּא עֲלֵיהֶם חֵמָה שֶׁנֶּאֱמַר וְהַמַּיִם לָהֶם חוֹמָה אַל תִּקְרֵי חוֹמָה אֶלָּא חֵמָה וּמִי גָּרַם לָהֶם לְיִשְׂרָאֵל לְהִנָּצֵל מִימִינָם וּמִשְּׂמֹאלָם מִימִינָם בִּזְכוּת הַתּוֹרָה שֶׁעֲתִידִין לְקַבֵּל מִימִינָם שֶׁנֶּאֱמַר מִימִינוֹ אֵשׁ דָּת לָמוֹ וּמִשְּׂמֹאלָם זוֹ תְּפִלָּה דָּבָר אַחֵר מִימִינָם וּמִשְּׂמֹאלָם מִימִינָם זוֹ מְזוּזָה שֶׁעֲתִידִין יִשְׂרָאֵל לַעֲשׁוֹת וּמִשְּׂמֹאלָם זוֹ תְּפִלִּין דָּרַשׁ פַּפּוֹס לְסֻסָתִי בְּרִכְבֵי פַרְעֹה רָכַב פַּרְעֹה עַל סוּס זָכָר כִּבְיָכֹל נִגְלָה עָלָיו הַקֹּדֶשׁ בָּרוּךְ הוּא עַל סוּס זָכָר שֶׁנֶּאֱמַר דָּרַכְתָּ בַיָּם סוּסֶיךָ חֹמֶר מַיִם רַבִּים רָכַב פַּרְעֹה עַל סוּס נְקֵבָה כִּבְיָכֹל נִגְלָה עָלָיו הַקֹּדֶשׁ בָּרוּךְ הוּא עַל סוּס נְקֵבָה שֶׁנֶּאֱמַר לְסֻסָתִי בְּרִכְבֵי פַרְעֹה אָמַר לוֹ רַבִּי עֲקִיבָה דַּיֶּיךָ פַּפּוֹס אָמַר לוֹ וּמָה אַתָּה מְקַיֵּם לְסֻסָתִי בְּרִכְבֵי פַרְעֹה אָמַר לוֹ לססתי כְּתִיב אָמַר הַקֹּדֶשׁ בָּרוּךְ הוּא כַּשֵּׁם שֶׁשַּׂשְׂתִּי עַל הַמִּצְרִים לְאַבְּדָם כָּךְ כִּמְעַט שַׂשְׂתִּי עַל יִשְׂרָאֵל לְאַבְּדָם וּמִי גָּרַם לָהֶם שֶׁיִּנָּצְלוּ מִימִינָם וּמִשְּׂמֹאלָם דָּרַשׁ פַּפּוֹס וְהוּא בְאֶחָד וּמִי יְשִׁיבֶנּוּ וְנַפְשׁוֹ אִוְּתָה וַיָּעַשׂ דָּן יְחִידִי לְכָל בָּאֵי הָעוֹלָם וְאֵין מִי יָשִׁיב עַל דְּבָרָיו אָמַר לוֹ רַבִּי עֲקִיבָה דַּיֶּיךָ פַּפּוֹס אָמַר רַבִּי פַּפּוֹס וּמָה אַתָּה מְקַיֵּם וְהוּא בְאֶחָד וּמִי יְשִׁיבֶנּוּ אָמַר לוֹ אֵין לְהָשִׁיב עַל דִּבְרֵי מִי שֶׁאָמַר וְהָיָה הָעוֹלָם אֶלָּא דָּן הַכֹּל בֶּאֱמֶת וְהַכֹּל בַּדִּין דָּרַשׁ רַבִּי פַּפּוֹס הֵן הָאָדָם הָיָה כְּאַחַד מִמֶּנּוּ כְּאֶחָד מִמַּלְאֲכֵי הַשָּׁרֵת אָמַר רַבִּי עֲקִיבָה דַּיֶּיךָ פַּפּוֹס אָמַר לוֹ פַּפּוֹס וּמָה אַתָּה מְקַיֵּם הֵן הָאָדָם הָיָה כְּאַחַד מִמֶּנּוּ אֶלָּא הַקֹּדֶשׁ בָּרוּךְ הוּא נוֹתֵן לְפָנָיו שְׁתֵּי דְרָכִים אֶחָד שֶׁלַּמָּוֶת וְאֶחָד שֶׁלַּחַיִּים וּבָחַר לוֹ דֶּרֶךְ הַמָּוֶת דָּרַשׁ רַבִּי פַּפּוֹס וַיָּמִירוּ אֶת כְּבוֹדָם בְּתַבְנִית שׁוֹר שׁוֹמֵעַ אֲנִי בְּשׁוֹר שֶׁלְּמַעְלָה תִּלְמֹד לוֹמַר אֹכֵל עֵשֶׂב אָמַר לוֹ רַבִּי עֲקִיבָה דַּיֶּיךָ פַּפּוֹס אָמַר לוֹ מָה אַתָּה מְקַיֵּם וַיָּמִירוּ אֶת כְּבוֹדָם בְּתַבְנִית שׁוֹר אֹכֵל עֵשֶׂב בְּשׁוֹר שֶׁלְּמַטָּה יָכֹל בְּשׁוֹר שֶׁלִּימוֹת הַשָּׁנָה תִּלְמֹד לוֹמַר אֹכֵל עֵשֶׂב אֵין לָךְ מְנֻוָּל וּמְשֻׁקָּץ יוֹתֵר מִן הַשּׁוֹר בְּשָׁעָה שֶׁהוּא אוֹכֵל עֵשֶׂב וַיּוֹשַׁע יי בַּיּוֹם הַהוּא אֶת יִשְׂרָאֵל מִיַּד מִצְרָיִם כְּצִפּוֹר שֶׁהִיא נְתוּנָה בְּיַד אָדָם שֶׁאִם יִכְבֹּשׁ יָדוֹ מְעַט מִיָּד הוּא חוֹנְקָהּ שֶׁנֶּאֱמַר נַפְשֵׁנוּ כְּצִפּוֹר נִמְלְטָה מִפַּח יוֹקְשִׁים הַפַּח נִשְׁבָּר וַאֲנַחְנוּ נִמְלָטְנוּ וְאוֹמֵר עֶזְרֵנוּ בְּשֵׁם יי עֹשֵׂה שָׁמַיִם וָאָרֶץ בָּרוּךְ יי שֶׁלֹּא נְתָנָנוּ טֶרֶף לְשִׁנֵּיהֶם וּכְאָדָם שֶׁהוּא שׁוֹמֵט אֶת הָעֹבֶר מִמְּעֵי הַפָּרָה שֶׁנֶּאֱמַר אוֹ הֲנִסָּה אֱלֹהִים לָבוֹא לָקַחַת לוֹ גוֹי מִקֶּרֶב גּוֹי שֶׁאֵין תִּלְמֹד לוֹמַר גוֹי מִקֶּרֶב גּוֹי אֶלָּא כְּאָדָם שֶׁהוּא שׁוֹמֵט אֶת הָעֹבֶר מִמְּעֵי הַפָּרָה וְאוֹמֵר וְאֶתְכֶם לָקַח יי וַיּוֹצִא אֶתְכֶם מִכּוּר הַבַּרְזֶל מִמִּצְרָיִם לִהְיוֹת לוֹ לְעַם נַחֲלָה כַּיּוֹם הַזֶּה וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם מִפְּנֵי אַרְבָּעָה דְּבָרִים רָאוּ יִשְׂרָאֵל אֶת הַמִּצְרִים מֵתִים כְּדֵי שֶׁלֹּא יְהוּ יִשְׂרָאֵל אוֹמְרִים כַּשֵּׁם שֶׁעָלִינוּ מִן הַיָּם מִצַּד זֶה כָּךְ הַמִּצְרִים עָלוּ מִן הַיָּם מִצַּד אַחֵר וּכְדֵי שֶׁלֹּא יְהוּ אוֹמְרִים הַמִּצְרִיִּים כַּשֵּׁם שֶׁאָבַדְנוּ בַּיָּם כָּךְ אָבְדוּ יִשְׂרָאֵל בַּיָּם וּכְדֵי שֶׁיִּקְחוּ יִשְׂרָאֵל אֶת הַבִּזָּה שֶׁהָיוּ הַמִּצְרִים טְעוּנִים כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת וּכְדֵי שֶׁיִּהְיוּ יִשְׂרָאֵל נוֹתְנִים עֵינֵיהֶם בָּהֶם וּמַכִּירִים אוֹתָם וּמוֹכִיחִין בָּהֶם שֶׁנֶּאֱמַר אוֹכִיחֲךָ וְאֶעֶרְכָה לְעֵינֶיךָ וְאוֹמֵר וְתֵרֶא אֹיַבְתִּי וּתְכַסֶּהָ בוּשָׁה מֵת עַל שְׂפַת הַיָּם וְכִי מֵתִים הָיוּ אֶלָּא מֵתִים וְלֹא מֵתִים כָּעִנְיָן שֶׁנֶּאֱמַר וַיְהִי בְּצֵאת נַפְשָׁהּ כִּי מֵתָה וְכִי מֵתָה הָיְתָה אֶלָּא מֵתָה וְלֹא מֵתָה וַיַּרְא יִשְׂרָאֵל אֶת הַיָּד הַגְּדֹלָה מִיתוֹת חֲמוּרוֹת מִיתוֹת מְשֻׁנּוֹת זוֹ מִזּוֹ לְפִי שֶׁהֵבִיא עֲלֵיהֶם כַּמָּה מִיתוֹת בַּיָּם רַבִּי יוֹסֵה הַגָּלִילִי אוֹמֵר מְנַיִן שֶׁלָּקוּ הַמִּצְרִים בְּמִצְרַיִם עֶשֶׂר מַכּוֹת וְעַל הַיָּם לָקוּ חֲמִשִּׁים מַכּוֹת בְּמִצְרַיִם מַה הוּא אוֹמֵר וַיֹּאמְרוּ הַחַרְטֻמִּם אֶל פַּרְעֹה אֶצְבַּע אֱלֹהִים הִוא וַיֶּחֱזַק לֵב פַּרְעֹה וְלֹא שָׁמַע אֲלֵהֶם כַּאֲשֶׁר דִּבֶּר יי וְעַל הַיָּם מַהוּ אוֹמֵר וַיַּרְא יִשְׂרָאֵל אֶת הַיָּד הַגְּדֹלָה אֲשֶׁר עָשָׂה יי בְּמִצְרַיִם וַיִּירְאוּ הָעָם אֶת יי וַיַּאֲמִינוּ בַּיי וּבְמֹשֶׁה עַבְדּוֹ כַּמָּה לָקוּ בָּאֶצְבַּע עֶשֶׂר מַכּוֹת אֱמֹר מֵעַתָּה בְּמִצְרַיִם לָקוּ עֶשֶׂר מַכּוֹת וְעַל הַיָּם לָקוּ חֲמִשִּׁים מַכּוֹת רַבִּי אֱלִיעֶזֶר אוֹמֵר מְנַיִן אַתָּה אוֹמֵר שֶׁכָּל מַכָּה וּמַכָּה שֶׁלָּקוּ הַמִּצְרִים בְּמִצְרַיִם הָיְתָה שֶׁלְּאַרְבַּע מַכּוֹת שֶׁנֶּאֱמַר יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה מִשְׁלַחַת מַלְאֲכֵי רָעִים עֶבְרָה אַחַת וָזַעַם שְׁתַּיִם וְצָרָה שָׁלֹשׁ מִשְׁלַחַת מַלְאֲכֵי רָעִים אַרְבַּע אֱמֹר מֵעַתָּה בְּמִצְרַיִם לָקוּ אַרְבָּעִים מַכּוֹת וְעַל הַיָּם לָקוּ מָאתַיִם מַכּוֹת רַבִּי עֲקִיבָה אוֹמֵר מְנַיִן אַתָּה אוֹמֵר שֶׁכָּל מַכָּה וּמַכָּה שֶׁלָּקוּ הַמִּצְרִים בְּמִצְרַיִם הָיְתָה שֶׁל חָמֵשׁ מַכּוֹת שֶׁנֶּאֱמַר יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה מִשְׁלַחַת מַלְאֲכֵי רָעִים הֲרֵי אַחַת וְכֹל אֱמֹר מֵעַתָּה בְּמִצְרָיִם לָקוּ חֲמִשִּׁים מַכּוֹת וְעַל הַיָּם לָקוּ מָאתַיִם וַחֲמִשִּׁים מַכּוֹת וַיִּירְאוּ הָעָם אֶת יי לְשֶׁעָבַר בְּמִצְרַיִם לֹא הָיוּ יְרֵאִים יי אֲבָל כָּאן וַיִּירְאוּ הָעָם אֶת יי וַיַּאֲמִינוּ בַּיי וּבְמֹשֶׁה עַבְדּוֹ אִם בְּמֹשֶׁה הֶאֱמִינוּ קַל וָחֹמֶר בַּה בָּא זֶה לְלַמְּדָךְ שֶׁכָּל מִי שֶׁמַּאֲמִין בְּרוֹעֶה נֶאֱמָן כְּאִלּוּ מַאֲמִין בְּמַאֲמַר מִי שֶׁאָמַר וְהָיָה הָעוֹלָם כַּיּוֹצֵא בַדָּבָר אַתָּה אוֹמֵר וַיְדַבֵּר הָעָם בֵּאלֹהִים וּבְמֹשֶׁה אִם בֵּאלֹהִים דִּבְּרוּ קַל וָחֹמֶר בְּמֹשֶׁה אֶלָּא זֶה בָּא לְלַמְּדָךְ שֶׁכָּל מִי שֶׁמְּדַבֵּר בְּרוֹעֶה נֶאֱמָן כְּאִלּוּ מְדַבֵּר בְּמִי שֶׁאָמַר וְהָיָה הָעוֹלָם וַיַּאֲמִינוּ בַּיי גְּדוֹלָה הָאֱמוּנָה שֶׁהֶאֱמִינוּ יִשְׂרָאֵל בְּמִי שֶׁאָמַר וְהָיָה הָעוֹלָם שֶׁבִּשְׂכַר שֶׁהֶאֱמִינוּ יִשְׂרָאֵל בַּה שָׁרְתָה עֲלֵיהֶם רוּחַ הַקֹּדֶשׁ וְאָמְרוּ שִׁירָה שֶׁנֶּאֱמַר וַיַּאֲמִינוּ בַּיי וּבְמֹשֶׁה עַבְדּוֹ וְנֶאֱמַר אָז יָשִׁיר מֹשֶׁה וּבְנֵי יִשְׂרָאֵל וְכֵן אַתָּה מוֹצֵא שֶׁלֹּא יָרַשׁ אַבְרָהָם אָבִינוּ הָעוֹלָם הַזֶּה וְהָעוֹלָם הַבָּא אֶלָּא בִּזְכוּת אֲמָנָה שֶׁהֶאֱמִין בַּה שֶׁנֶּאֱמַר וְהֶאֱמִן בַּיי וַיַּחְשְׁבֶהָ לּוֹ צְדָקָה אָז יָשִׁיר מֹשֶׁה וּבְנֵי יִשְׂרָאֵל רַבִּי נְחֶמְיָה אוֹמֵר כָּל הַמְּקַבֵּל עָלָיו מִצְוָה אַחַת בַּאֲמָנָה כְּדַי הוּא שֶׁתִּשְׁרֶה עָלָיו רוּחַ הַקֹּדֶשׁ שֶׁכֵּן מָצִינוּ בַּאֲבוֹתֵינוּ שֶׁבִּשְׂכַר אֲמָנָה שֶׁהֶאֱמִינוּ אֲבוֹתֵינוּ בַּה זָכוּ וְשָׁרְתָה עֲלֵיהֶם רוּחַ הַקֹּדֶשׁ וְאָמְרוּ שִׁירָה שֶׁנֶּאֱמַר וַיַּאֲמִינוּ בַּיי וּבְמֹשֶׁה עַבְדּוֹ וְנֶאֱמַר אָז יָשִׁיר מֹשֶׁה וּבְנֵי יִשְׂרָאֵל וְכֵן אַתְּ מוֹצֵא שֶׁלֹּא יָרַשׁ אַבְרָהָם אָבִינוּ הָעוֹלָם הַזֶּה וְהָעוֹלָם הַבָּא אֶלָּא בִּזְכוּת אֲמָנָה שֶׁהֶאֱמִין בַּה שֶׁנֶּאֱמַר וְהֶאֱמִן בַּיי וַיַּחְשְׁבֶהָ לּוֹ צְדָקָה וְכֵן אַתְּ מוֹצֵא שֶׁלֹּא נִגְאֲלוּ יִשְׂרָאֵל מִמִּצְרַיִם אֶלָּא בִּשְׂכַר הָאֲמָנָה שֶׁנֶּאֱמַר וַיַּאֲמֵן הָעָם וְכֵן הוּא אוֹמֵר אֱמוּנִים נֹצֵר יי מַזְכִּירִין אֱמוּנַת אָבוֹת וְאוֹמֵר וִידֵי מֹשֶׁה כְּבֵדִים וַיִּקְחוּ אֶבֶן וַיָּשִׂימוּ תַחְתָּיו וַיֵּשֶׁב עָלֶיהָ וְאַהֲרֹן וְחוּר תָּמְכוּ בְיָדָיו מִזֶּה אֶחָד וּמִזֶּה אֶחָד וַיְהִי יָדָיו אֱמוּנָה עַד בֹּא הַשָּׁמֶשׁ וְאוֹמֵר זֶה הַשַּׁעַר לַיי צַדִּיקִים יָבֹאוּ בוֹ בְּבַעֲלֵי אֲמָנָה מַהוּ אוֹמֵר פִּתְחוּ שְׁעָרִים וְיָבֹא גוֹי צַדִּיק שֹׁמֵר אֱמֻנִים הַשַּׁעַר הַזֶּה כָּל בַּעֲלֵי אֱמוּנָה נִכְנָסִין בּוֹ וְכֵן הוּא אוֹמֵר טוֹב לְהֹדוֹת לַיי וּלְזַמֵּר לְשִׁמְךָ עֶלְיוֹן לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת עֲלֵי עָשׂוֹר וַעֲלֵי נָבֶל עֲלֵי הִגָּיוֹן בְּכִנּוֹר כִּי שִׂמַּחְתַּנִי יי בְּפָעֳלֶךָ בְּמַעֲשֵׂי יָדֶיךָ אֲרַנֵּן מִי גָּרַם לָנוּ לָבֹא לִידֵי שִׂמְחָה זוֹ שְׁכַר אֲמָנָה שֶׁהֶאֱמִינוּ אֲבוֹתֵינוּ בָּעוֹלָם הַזֶּה שֶׁכֻּלּוֹ לַיְלָה לְפִיכָךְ זָכִינוּ לָעוֹלָם הַבָּא שֶׁכֻּלּוֹ בֹקֶר לְכָךְ נֶאֱמַר לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת וְכֵן יְהוֹשָׁפָט אוֹמֵר לָעָם הַאֲמִינוּ בַּיי אֱלֹהֵיכֶם וְתֵאָמֵנוּ הַאֲמִינוּ בִנְבִיאָיו וְהַצְלִיחוּ וּכְתִיב עֵינֶיךָ הֲלוֹא לֶאֱמוּנָה וּכְתִיב וְצַדִּיק בֶּאֱמוּנָתוֹ יִחְיֶה וּכְתִיב חֲדָשִׁים לַבְּקָרִים רַבָּה אֱמוּנָתֶךָ וְכֵן אַתָּה מוֹצֵא שֶׁאֵין הַגָּלֻיּוֹת מִתְכַּנְּסוֹת אֶלָּא בִשְׂכַר אֲמָנָה שֶׁנֶּאֱמַר אִתִּי מִלְּבָנוֹן כַּלָּה אִתִּי מִלְּבָנוֹן תָּבוֹאִי תָּשׁוּרִי מֵרֹאשׁ אֲמָנָה מֵרֹאשׁ שְׂנִיר וְחֶרְמוֹן מִמְּעֹנוֹת אֲרָיוֹת מֵהַרְרֵי נְמֵרִים וּכְתִיב וְאֵרַשְׂתִּיךְ לִי לְעוֹלָם וְאֵרַשְׂתִּיךְ לִי בְּצֶדֶק וּבְמִשְׁפָּט וּבְחֶסֶד וּבְרַחֲמִים וְאֵרַשְׂתִּיךְ לִי בֶּאֱמוּנָה וְיָדַעַתְּ אֶת יי הָא גְּדוֹלָה אֲמָנָה לִפְנֵי הַקֹּדֶשׁ בָּרוּךְ הוּא שֶׁבִּשְׂכַר אֱמוּנָה שָׁרְתָה עֲלֵיהֶם רוּחַ הַקֹּדֶשׁ וְאָמְרוּ שִׁירָה שֶׁנֶּאֱמַר וַיַּאֲמִינוּ בַּיי וּבְמֹשֶׁה עַבְדּוֹ אָז יָשִׁיר מֹשֶׁה וּבְנֵי יִשְׂרָאֵל אֶת הַשִּׁירָה הַזֹּאת לַיי וְכֵן הוּא אוֹמֵר וַיַּאֲמִינוּ בִדְבָרָיו יָשִׁירוּ תְּהִלָּתוֹ חַסְלַת מַסֶּכְתָּא לֵאלָהָא תֻשְׁבְּחָתָא אָז יָשִׁיר מֹשֶׁה יֵשׁ אָז לְשֶׁעָבַר וְיֵשׁ אָז לֶעָתִיד לָבֹא אָז הוּחַל אָז אָמְרָה חֲתַן דָּמִים אָז יָשִׁיר מֹשֶׁה אָז יָשִׁיר יִשְׂרָאֵל אָז יְדַבֵּר יְהוֹשֻׁעַ אָז אָמַר דָּוִיד אָז אָמַר שְׁלֹמֹה הֲרֵי אֵלּוּ לְשֶׁעָבַר יֵשׁ אָז לֶעָתִיד לָבֹא אָז תִּרְאִי וְנָהַרְתְּ אָז יִבָּקַע כַּשַּׁחַר אָז יְדַלֵּג כָּאַיָּל פִּסֵּחַ אָז תִּפָּקַחְנָה אָז תִּשְׂמַח בְּתוּלָה אָז יִמָּלֵא שְׂחוֹק פִּינוּ אָז יֹאמְרוּ בַגּוֹיִם הֲרֵי אֵלּוּ לֶעָתִיד דָּבָר אַחֵר אָז שָׁר מֹשֶׁה אֵין כְּתִיב כָּאן אֶלָּא אָז יָשִׁיר מֹשֶׁה נִמְצֵינוּ לְמֵדִין תְּחִיַּת הַמֵּתִים מִן הַתּוֹרָה מֹשֶׁה וּבְנֵי יִשְׂרָאֵל מֹשֶׁה שָׁקוּל כְּנֶגֶד כָּל יִשְׂרָאֵל וְיִשְׂרָאֵל שְׁקוּלִין כְּמֹשֶׁה בְּשָׁעָה שֶׁאָמְרוּ שִׁירָה דָּבָר אַחֵר מֹשֶׁה וּבְנֵי יִשְׂרָאֵל מַגִּיד שֶׁאָמַר מֹשֶׁה שִׁירָה כְּנֶגֶד כָּל יִשְׂרָאֵל אֶת הַשִּׁירָה הַזֹּאת וְכִי שִׁירָה אַחַת הִיא וַהֲלֹא עֶשֶׂר שִׁירוֹת הֵן הָרִאשׁוֹנָה שֶׁנֶּאֶמְרָה בְמִצְרַיִם שֶׁנֶּאֱמַר הַשִּׁיר יִהְיֶה לָכֶם כְּלֵיל הִתְקַדֶּשׁ חָג וְשִׂמְחַת לֵבָב כַּהוֹלֵךְ בֶּחָלִיל לָבוֹא בְהַר יי אֶל צוּר יִשְׂרָאֵל הַשְּׁנִיָּה שֶׁנֶּאֶמְרָה עַל הַיָּם שֶׁנֶּאֱמַר אָז יָשִׁיר מֹשֶׁה השְׁלִישִׁית שֶׁנֶּאֶמְרָה עַל הַבְּאֵר שֶׁנֶּאֱמַר אָז יָשִׁיר יִשְׂרָאֵל הָרְבִיעִית שֶׁאָמַר מֹשֶׁה שֶׁנֶּאֱמַר וַיְהִי כְּכַלּוֹת מֹשֶׁה לִכְתֹּב אֶת דִּבְרֵי הַשִּׁירָה הַזֹּאת הַחֲמִישִׁית שֶׁאָמַר יְהוֹשֻׁעַ שֶׁנֶּאֱמַר אָז יְדַבֵּר יְהוֹשֻׁעַ לַיי בְּיוֹם תֵּת יי אֶת הָאֱמֹרִי לִפְנֵי בְּנֵי יִשְׂרָאֵל וַיֹּאמֶר לְעֵינֵי יִשְׂרָאֵל שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק אַיָּלוֹן הַשִּׁשִּׁית שֶׁאָמְרָה דְּבוֹרָה וּבָרָק שֶׁנֶּאֱמַר וַתָּשַׁר דְּבוֹרָה וּבָרָק בֶּן אֲבִינֹעַם הַשְּׁבִיעִית שֶׁאָמַר דָּוִד שֶׁנֶּאֱמַר וַיְדַבֵּר דָּוִד לַיי אֶת דִּבְרֵי הַשִּׁירָה הַזֹּאת הַשְּׁמִינִית שֶׁאָמַר שְׁלֹמֹה שֶׁנֶּאֱמַר מִזְמוֹר שִׁיר חֲנֻכַּת הַבַּיִת לְדָוִד וְכִי דָּוִד בְּנָאוֹ וַהֲלֹא שְׁלֹמֹה בְּנָאוֹ שֶׁנֶּאֱמַר וַיִּבֶן שְׁלֹמֹה אֶת הַבַּיִת וּמַה תִּלְמֹד לוֹמַר מִזְמוֹר שִׁיר חֲנֻכַּת הַבַּיִת לְדָוִד אֶלָּא לְפִי שֶׁנָּתַן דָּוִד נַפְשׁוֹ עָלָיו לִבְנוֹתוֹ נִקְרָא עַל שְׁמוֹ וְכֵן הוּא אוֹמֵר זְכוֹר יי לְדָוִד אֵת כָּל עֻנּוֹתוֹ אֲשֶׁר נִשְׁבַּע לַיי נָדַר לַאֲבִיר יַעֲקֹב אִם אָבֹא בְּאֹהֶל בֵּיתִי אִם אֶעֱלֶה עַל עֶרֶשׂ יְצוּעָי עַד אֶמְצָא מָקוֹם לַיי מִשְׁכָּנוֹת לַאֲבִיר יַעֲקֹב הִנֵּה שְׁמַעֲנוּהָ בְאֶפְרָתָה מְצָאנוּהָ בִּשְׂדֵי יָעַר וְכֵן הוּא אוֹמֵר רְאֵה בֵיתְךָ דָּוִד הָא לְפִי שֶׁנָּתַן נַפְשׁוֹ עָלָיו נִקְרָא עַל שְׁמוֹ וְכֵן אַתָּה מוֹצֵא שֶׁכָּל דָּבָר שֶׁאָדָם נוֹתֵן נַפְשׁוֹ עָלָיו נִקְרָא עַל שְׁמוֹ בִּשְׁלֹשָׁה דְּבָרִים נָתַן נַפְשׁוֹ מֹשֶׁה עֲלֵיהֶם וְנִקְרְאוּ עַל שְׁמוֹ נָתַן נַפְשׁוֹ עַל הַתּוֹרָה וְנִקְרֵאת עַל שְׁמוֹ שֶׁנֶּאֱמַר זִכְרוּ תּוֹרַת מֹשֶׁה עַבְדִּי וַהֲלֹא תּוֹרַת אֱלֹהִים הִיא שֶׁנֶּאֱמַר תּוֹרַת יי תְּמִימָה מְשִׁיבַת נָפֶשׁ הָא מַה תִּלְמֹד לוֹמַר תּוֹרַת מֹשֶׁה עַבְדִּי לְפִי שֶׁנָּתַן נַפְשׁוֹ עָלֶיהָ נִקְרֵאת עַל שְׁמוֹ וְהֵיכָן מָצִינוּ בְמֹשֶׁה שֶׁמָּסַר נַפְשׁוֹ עַל הַתּוֹרָה שֶׁנֶּאֱמַר וַיְהִי שָׁם עִם יי וְאוֹמֵר בַּעֲלֹתִי הָהָרָה לָקַחַת לוּחֹת הָאֲבָנִים לוּחֹת הַבְּרִית אֲשֶׁר כָּרַת יי עִמָּכֶם וָאֵשֵׁב בָּהָר אַרְבָּעִים יוֹם וְאַרְבָּעִים לַיְלָה לֶחֶם לֹא אָכַלְתִּי וּמַיִם לֹא שָׁתִיתִי הָא לְפִי שֶׁנָּתַן נַפְשׁוֹ עַל הַתּוֹרָה נִקְרֵאת עַל שְׁמוֹ נָתַן נַפְשׁוֹ עַל יִשְׂרָאֵל נִקְרְאוּ עַל שְׁמוֹ שֶׁנֶּאֱמַר לֶךְ רֵד כִּי שִׁחֵת עַמְּךָ וַהֲלֹא עַם יי הֵם שֶׁנֶּאֱמַר וְהֵם עַמְּךָ וְנַחֲלָתֶךָ וְאוֹמֵר בֶּאֱמֹר לָהֶם עַם יי אֵלֶּה וּמֵאַרְצוֹ יָצָאוּ הָא מַה תִּלְמֹד לוֹמַר לֶךְ רֵד כִּי שִׁחֵת עַמְּךָ לְפִי שֶׁנָּתַן נַפְשׁוֹ עֲלֵיהֶם נִקְרְאוּ עַל שְׁמוֹ וְהֵיכָן מָצִינוּ בְּמֹשֶׁה שֶׁנָּתַן נַפְשׁוֹ עֲלֵיהֶם שֶׁנֶּאֱמַר וַיְהִי בַּיָּמִים הָהֵם וַיִּגְדַּל מֹשֶׁה וַיֵּצֵא אֶל אֶחָיו וַיַּרְא בְּסִבְלֹתָם וּכְתִיב וַיִּפֶן כֹּה וָכֹה הָא לְפִי שֶׁנָּתַן נַפְשׁוֹ עֲלֵיהֶם נִקְרְאוּ עַל שְׁמוֹ נָתַן נַפְשׁוֹ עַל הַדַּיָּנִין וְנִקְרְאוּ עַל שְׁמוֹ שֶׁנֶּאֱמַר שֹׁפְטִים וְשֹׁטְרִים תִּתֶּן לְךָ בְּכָל שְׁעָרֶיךָ וַהֲלֹא הַמִּשְׁפָּט לֵאלֹהִים הוּא שֶׁנֶּאֱמַר כִּי הַמִּשְׁפָּט לֵאלֹהִים הוּא מַה תִּלְמֹד לוֹמַר תִּתֶּן לְךָ אֶלָּא מִתּוֹךְ שֶׁנָּתַן נַפְשׁוֹ עֲלֵיהֶם נִקְרְאוּ עַל שְׁמוֹ וּמְנַיִן שֶׁנָּתַן נַפְשׁוֹ עֲלֵיהֶם שֶׁנֶּאֱמַר וַיֵּצֵא בַּיּוֹם הַשֵּׁנִי וְהִנֵּה שְׁנֵי אֲנָשִׁים עִבְרִים נִצִּים וַיֹּאמֶר לָרָשָׁע לָמָּה תַכֶּה רֵעֶךָ וַיֹּאמֶר מִי שָׂמְךָ לְאִישׁ שַׂר וְשֹׁפֵט עָלֵינוּ וַיִּשְׁמַע פַּרְעֹה אֶת הַדָּבָר הַזֶּה וַיְבַקֵּשׁ לַהֲרֹג אֶת מֹשֶׁה וַיִּבְרַח מֹשֶׁה מִפְּנֵי פַרְעֹה וַיֵּשֶׁב בְּאֶרֶץ מִדְיָן וַיֵּשֶׁב עַל הַבְּאֵר וּכְתִיב וּלְכֹהֵן מִדְיָן שֶׁבַע בָּנוֹת וַתָּבֹאנָה וַתִּדְלֶנָה וַתְּמַלֶּאנָה אֶת הָרְהָטִים לְהַשְׁקוֹת צֹאן אֲבִיהֶן וַיָּבֹאוּ הָרֹעִים וַיְגָרְשׁוּם מִדִּינִין בָּרַח וּלְדִינִין חָזַר צִדְקַת יי עָשָׂה וּמִשְׁפָּטָיו עִם יִשְׂרָאֵל הָא לְפִי שֶׁנָּתַן נַפְשׁוֹ עֲלֵיהֶם נִקְרְאוּ עַל שְׁמוֹ הַתְּשִׁיעִית שֶׁאָמַר יְהוֹשָׁפָט שֶׁנֶּאֱמַר וַיִּוָּעַץ אֶל הָעָם וַיַּעֲמֵד מְשֹׁרְרִים לַיי וּמְהַלְלִים לְהַדְרַת קֹדֶשׁ בְּצֵאת לִפְנֵי הֶחָלוּץ וְאֹמְרִים הוֹדוּ לַיי כִּי לְעוֹלָם חַסְדּוֹ וּמָה נִשְׁתַּנֵּיתָ הוֹדָיָה זוֹ מִכָּל הוֹדָיוֹת שֶׁבַּתּוֹרָה שֶׁבְּכָל הוֹדָיוֹת שֶׁבַּתּוֹרָה נֶאֱמַר הוֹדוּ לַיי כִּי טוֹב כִּי לְעוֹלָם חַסְדּוֹ וּבָזוֹ לֹא נֶאֱמַר כִּי טוֹב אֶלָּא כִּבְיָכֹל לֹא הָיְתָה שִׂמְחָה לְפָנָיו בַּמָּרוֹם עַל אָבְדָן שֶׁלָּרְשָׁעִים אִם עַל מִיתָתָן שֶׁלָּרְשָׁעִים לֹא הָיְתָה שִׂמְחָה לְפָנָיו בַּמָּרוֹם קַל וָחֹמֶר עַל הַצַּדִּיקִים שֶׁאֶחָד שָׁקוּל כְּכָל הָעוֹלָם כֻּלּוֹ שֶׁנֶּאֱמַר וְצַדִּיק יְסוֹד עוֹלָם הָעֲשִׂירִית לֶעָתִיד לָבֹא שֶׁנֶּאֱמַר שִׁירוּ לַיי שִׁיר חָדָשׁ תְּהִלָּתוֹ מִקְצֵה הָאָרֶץ וְאוֹמֵר שִׁירוּ לַיי שִׁיר חָדָשׁ תְּהִלָּתוֹ בִּקְהַל חֲסִידִים כָּל הַשִּׁירוֹת שֶׁעָבְרוּ קְרוּאוֹת בִּלְשׁוֹן נְקֵבָה כַּשֵּׁם שֶׁהַנְּקֵבָה יוֹלֶדֶת כָּךְ הַתְּשׁוּעוֹת שֶׁעָבְרוּ הָיָה אַחֲרֵיהֶם שִׁעְבּוּד אֲבָל הַתְּשׁוּעָה הָעֲתִידָה לִהְיוֹת אֵין אַחֲרֶיהָ שִׁעְבּוּד לְכָךְ קְרוּאָה בִּלְשׁוֹן זָכָר שֶׁנֶּאֱמַר שַׁאֲלוּ נָא וּרְאוּ אִם יֹלֵד זָכָר מַדּוּעַ רָאִיתִי כָל גֶּבֶר יָדָיו עַל חֲלָצָיו שֶׁכַּשֵּׁם שֶׁהַזָּכָר אֵינוֹ יוֹלֵד כָּךְ הַתְּשׁוּעָה הָעֲתִידָה לָבֹא לֹא יְהֵא אַחֲרֶיהָ שִׁעְבּוּד שֶׁנֶּאֱמַר יִשְׂרָאֵל נוֹשַׁע בַּיי תְּשׁוּעַת עוֹלָמִים לֹא תֵבֹשׁוּ וְלֹא תִכָּלְמוּ עַד עוֹלְמֵי עַד לַיי לַיי אֲמָרוּהָ וְלֹא אֲמָרוּהָ לְבָשָׂר וָדָם לֹא כָעִנְיָן שֶׁנֶּאֱמַר לְהַלָּן וַיְהִי בְּבוֹאָם בְּשׁוּב דָּוִד מֵהַכּוֹת אֶת הַפְּלִשְׁתִּי וַתֵּצֶאנָה הַנָּשִׁים מִכָּל עָרֵי יִשְׂרָאֵל לָשִׁיר וְהַמְּחֹלוֹת לִקְרַאת שָׁאוּל הַמֶּלֶךְ בְּתֻפִּים בְּשִׂמְחָה וּבְשָׁלִשִׁים וְאוֹמֵר וַתַּעֲנֶינָה הַנָּשִׁים הַמְשַׂחֲקוֹת וַתֹּאמַרְןָ הִכָּה שָׁאוּל בַּאֲלָפָו וְדָוִד בְּרִבְבֹתָיו אֲבָל כָּן לַיי אֲמָרוּהָ וְלֹא אֲמָרוּהָ לְבָשָׂר וָדָם וַיֹּאמְרוּ לֵאמֹר רַבִּי נְחֶמְיָה אוֹמֵר שָׁרָת רוּחַ הַקֹּדֶשׁ עַל יִשְׂרָאֵל וְאָמְרוּ שִׁירָה כִּבְנֵי אָדָם שֶׁהֵן קוֹרְאִין אֶת שְׁמַע רַבִּי עֲקִיבָה אוֹמֵר רוּחַ הַקֹּדֶשׁ שָׁרָת עַל יִשְׂרָאֵל וְאָמְרוּ שִׁירָה כִּבְנֵי אָדָם שֶׁהֵן קוֹרְאִין אֶת הַהַלֵּל רַבִּי אֱלִיעֶזֶר בֶּן תַּדַּי אוֹמֵר מֹשֶׁה הָיָה פּוֹתֵחַ בִּדְבָרִים תְּחִלָּה וְיִשְׂרָאֵל עוֹנִין אַחֲרָיו וְגוֹמְרִין עִמּוֹ מֹשֶׁה הָיָה פּוֹתֵחַ וְאוֹמֵר אָשִׁירָה לַיי וְיִשְׂרָאֵל עוֹנִין אַחֲרָיו וְגוֹמְרִין עִמּוֹ אָשִׁירָה לַיי כִּי גָאֹה מֹשֶׁה הָיָה פּוֹתֵחַ וְאוֹמֵר עָזִּי וְזִמְרָת יָהּ וְיִשְׂרָאֵל עוֹנִין אַחֲרָיו וְגוֹמְרִין עִמּוֹ עָזִּי וְזִמְרָת יָהּ וַיְהִי לִי לִישׁוּעָה מֹשֶׁה הָיָה פּוֹתֵחַ וְאוֹמֵר יי אִישׁ מִלְחָמָה וְיִשְׂרָאֵל עוֹנִין אַחֲרָיו וְגוֹמְרִין עִמּוֹ יי אִישׁ מִלְחָמָה יי שְׁמוֹ אָשִׁירָה לַיי נָאָה גְּדֻלָּה לַיי נָאָה גְּבוּרָה לַיי נָאָה הַתִּפְאֶרֶת וְהַנֵּצַח וְהַהוֹד לַיי וְכֵן דָּוִד אָמַר לְךָ יי הַגְּדֻלָּה וְהַגְּבוּרָה וְהַתִּפְאֶרֶת וְהַנֵּצַח וְהַהוֹד אָשִׁירָה לַיי כִּי גָאֹה גָּאָה מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁנִּכְנַס לַמְּדִינָה וְהָיוּ הַכֹּל מְקַלְּסִין לְפָנָיו שֶׁהוּא גִּבּוֹר וְהוּא חָלָשׁ שֶׁהוּא עָשִׁיר וְהוּא עָנִי שֶׁהוּא חָכָם וְהוּא טִפֵּשׁ שֶׁהוּא רַחְמָנִי וְהוּא אַכְזָרִי שֶׁהוּא דַּיָּן שֶׁהוּא נֶאֱמָן וְאֵין בּוֹ אַחַת מִכָּל הַמִּדּוֹת הַלָּלוּ אֶלָּא הַכֹּל מַחְנִיפִין לוֹ אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא כָּל מַה שֶׁמְּקַלְּסִין אוֹתוֹ יוֹתֵר הוּא מִקִּלּוּסוֹ אָשִׁירָה לַיי שֶׁהוּא גִּבּוֹר שֶׁנֶּאֱמַר הָאֵל הַגָּדוֹל הַגִּבּוֹר וְהַנּוֹרָא וְאוֹמֵר יי עִזּוּז וְגִבּוֹר יי גִּבּוֹר מִלְחָמָה וְאוֹמֵר יי כַּגִּבּוֹר יֵצֵא כְּאִישׁ מִלְחָמוֹת יָעִיר קִנְאָה יָרִיעַ אַף יַצְרִיחַ עַל אֹיְבָיו יִתְגַּבָּר וְאוֹמֵר מֵאֵין כָּמוֹךָ יי גָּדוֹל אַתָּה וְגָדוֹל שִׁמְךָ בִּגְבוּרָה אָשִׁירָה לַיי שֶׁהוּא עָשִׁיר שֶׁנֶּאֱמַר הֵן לַיי אֱלֹהֶיךָ הַשָּׁמַיִם וּשְׁמֵי הַשָּׁמָיִם הָאָרֶץ וְכָל אֲשֶׁר בָּהּ וְאוֹמֵר לְדָוִד מִזְמוֹר לַיי הָאָרֶץ וּמְלוֹאָהּ תֵּבֵל וְיֹשְׁבֵי בָהּ וְאוֹמֵר אֲשֶׁר לוֹ הַיָּם וְהוּא עָשָׂהוּ וְאוֹמֵר לִי הַכֶּסֶף וְלִי הַזָּהָב נְאֻם יי צְבָאוֹת וְאוֹמֵר הֵן כָּל הַנְּפָשׁוֹת לִי הֵנָּה כְּנֶפֶשׁ הָאָב וּכְנֶפֶשׁ הַבֵּן לִי הֵנָּה הַנֶּפֶשׁ הַחֹטֵאת הִיא תָמוּת אָשִׁירָה לַיי שֶׁהוּא חָכָם שֶׁנֶּאֱמַר יי בְּחָכְמָה יָסַד אָרֶץ וְאוֹמֵר עִמּוֹ חָכְמָה וּגְבוּרָה וְאוֹמֵר כִּי יי יִתֵּן חָכְמָה מִפִּיו דַּעַת וּתְבוּנָה וְאוֹמֵר יָהֵב חָכְמְתָא לְחַכִּימִין וּמַנְדְּעָא לְיָדְעֵי בִינָה וְאוֹמֵר מִי לֹא יִרָאֲךָ מֶלֶךְ הַגּוֹיִם כִּי לְךָ יָאָתָה כִּי בְכָל חַכְמֵי הַגּוֹיִם וּבְכָל מַלְכוּתָם מֵאֵין כָּמוֹךָ אָשִׁירָה לַיי שֶׁהוּא רַחְמָן שֶׁנֶּאֱמַר וַיַּעֲבֹר יי עַל פָּנָיו וַיִּקְרָא יי יי אֵל רַחוּם וְחַנּוּן אֶרֶךְ אַפַּיִם וְרַב חֶסֶד וֶאֱמֶת וְאוֹמֵר חַנּוּן וְרַחוּם יי וְאוֹמֵר כִּי אֵל רַחוּם יי אֱלֹהֶיךָ לֹא יַרְפְּךָ וְלֹא יַשְׁחִיתֶךָ וְלֹא יִשְׁכַּח אֶת בְּרִית אֲבֹתֶיךָ אֲשֶׁר נִשְׁבַּע לָהֶם וְאוֹמֵר זְכֹר רַחֲמֶיךָ יי וַחֲסָדֶיךָ כִּי מֵעוֹלָם הֵמָּה וְאוֹמֵר טוֹב יי לַכֹּל וְרַחֲמָיו עַל כָּל מַעֲשָׂיו וְאוֹמֵר לַאדֹנָי אֱלֹהֵינוּ הָרַחֲמִים וְהַסְּלִחוֹת אָשִׁירָה לַיי שֶׁהוּא דַּיָּן שֶׁנֶּאֱמַר כִּי הַמִּשְׁפָּט לֵאלֹהִים הוּא וְאוֹמֵר אֱלֹהִים נִצָּב בַּעֲדַת אֵל וְאוֹמֵר הַצּוּר תָּמִים פָּעֳלוֹ כִּי כָל דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא אָשִׁירָה לַיי שֶׁהוּא נֶאֱמָן שֶׁנֶּאֱמַר וְיָדַעְתָּ כִּי יי אֱלֹהֶיךָ הוּא הָאֱלֹהִים הָאֵל הַנֶּאֱמָן שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְו‍ֹתָו לְאֶלֶף דּוֹר וְאוֹמֵר הַצּוּר תָּמִים פָּעֳלוֹ כִּי כָל דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא הָא לוֹ נָאֶה גְּדֻלָּה וּגְבוּרָה וְתִפְאֶרֶת וְהַנֵּצַח וְהַהוֹד אָשִׁירָה לַיי שֶׁהוּא נָאֶה שֶׁהוּא הָדוּר שֶׁהוּא מְשֻׁבָּח וְאֵין כְּעֶרְכּוֹ שֶׁנֶּאֱמַר כִּי מִי בַשַּׁחַק יַעֲרֹךְ לַיי יִדְמֶה לַיי בִּבְנֵי אֵלִים וְאוֹמֵר אֵל נַעֲרָץ בְּסוֹד קְדֹשִׁים רַבָּה וְאוֹמֵר יי אֱלֹהֵי צְבָאוֹת מִי כָמוֹךָ חֲסִין יָהּ מַהוּ צְבָאוֹת אוֹת הוּא בְּתוֹךְ צָבָא שֶׁלּוֹ וְכֵן הוּא אוֹמֵר וְאָתָה מֵרִבְבֹת קֹדֶשׁ אוֹת הוּא בְּתוֹךְ רִבְבוֹת קֹדֶשׁ שֶׁלּוֹ וְכֵן דָּוִד אוֹמֵר אֵין כָּמוֹךָ בָאֱלֹהִים אֲדֹנָי וְאֵין כְּמַעֲשֶׂיךָ וְכֵן הוּא אוֹמֵר דּוֹדִי צַח וְאָדוֹם וְאוֹמֵר רֹאשׁוֹ כֶּתֶם פָּז וְאוֹמֵר עֵינָיו כְּיוֹנִים עַל אֲפִיקֵי מָיִם וְאוֹמֵר לְחָיָו כַּעֲרוּגַת הַבֹּשֶׂם וְאוֹמֵר יָדָיו גְּלִילֵי זָהָב וְאוֹמֵר שׁוֹקָיו עַמּוּדֵי שֵׁשׁ רַבִּי יוֹסֵה הַגָּלִילִי אוֹמֵר הֲרֵי הוּא אוֹמֵר מִפִּי עוֹלְלִים וְיֹנְקִים יִסַּדְתָּ עֹז מִפִּי עוֹלְלִים אֵלּוּ עֳבָרִים שֶׁבִּמְעֵי אִמָּן שֶׁנֶּאֱמַר אוֹ כְנֵפֶל טָמוּן לֹא אֶהְיֶה כְּעֹלְלִים לֹא רָאוּ אוֹר וְיֹנְקִים אֵלּוּ שֶׁיּוֹנְקִים מִשְּׁדֵי אִמָּן שֶׁנֶּאֱמַר אִסְפוּ עוֹלָלִים וְיֹנְקֵי שָׁדָיִם רַבִּי אוֹמֵר עֹלְלִים אֵלּוּ עוֹלְלִים שֶׁבַּחוּץ שֶׁנֶּאֱמַר לְהַכְרִית עוֹלָל מִחוּץ וְאוֹמֵר עוֹלָלִים שָׁאֲלוּ לֶחֶם יֹנְקִים אֵלּוּ שֶׁעַל שְׁדֵי אִמָּן שֶׁנֶּאֱמַר אִסְפוּ עוֹלָלִים וְיֹנְקֵי שָׁדָיִם אֵלּוּ וָאֵלּוּ פָּתְחוּ פִיהֶם וְאָמְרוּ שִׁירָה לִפְנֵי הַמָּקוֹם שֶׁנֶּאֱמַר אָז יָשִׁיר מֹשֶׁה וּבְנֵי יִשְׂרָאֵל אֶת הַשִּׁירָה הַזֹּאת לַיי וַיֹּאמְרוּ לֵאמֹר אָשִׁירָה לַיי כִּי גָאֹה גָּאָה סוּס וְרֹכְבוֹ רָמָה בַיָּם רַבִּי מֵאִיר אָמַר אַף עֳבָרִין שֶׁבִּמְעֵי אִמָּן פָּתְחוּ פִיהֶן וְאָמְרוּ שִׁירָה לִפְנֵי הַמָּקוֹם שֶׁנֶּאֱמַר בְּמַקְהֵלוֹת בָּרְכוּ אֱלֹהִים אֲדֹנָי מִמְּקוֹר יִשְׂרָאֵל וְלֹא יִשְׂרָאֵל בִּלְבַד אָמְרוּ שִׁירָה לִפְנֵי הַמָּקוֹם אֶלָּא אַף מַלְאֲכֵי הַשָּׁרֵת שֶׁנֶּאֱמַר יי אֲדֹנֵינוּ מָה אַדִּיר שִׁמְךָ בְּכָל הָאָרֶץ אֲשֶׁר תְּנָה הוֹדְךָ עַל הַשָּׁמָיִם כִּי גָאֹה גָּאָה גֵּאַנִי וְגֵאִיתִיו גֵּאַנִי בְּמִצְרַיִם שֶׁנֶּאֱמַר וְאָמַרְתָּ אֶל פַּרְעֹה כֹּה אָמַר יי בְּנִי בְכֹרִי יִשְׂרָאֵל אַף אֲנִי גֵאִיתִיו בְּמִצְרַיִם שֶׁנֶּאֱמַר הַשִּׁיר יִהְיֶה לָכֶם כְּלֵיל הִתְקַדֶּשׁ חָג וְשִׂמְחַת לֵבָב כַּהוֹלֵךְ בֶּחָלִיל לָבוֹא בְהַר יי אֶל צוּר יִשְׂרָאֵל דָּבָר אַחֵר כִּי גָאֹה גָּאָה גֵּאַנִי וְגֵאִיתִיו גֵּאַנִי עַל הַיָּם שֶׁנֶּאֱמַר וַיִּסַּע מַלְאַךְ הָאֱלֹהִים אַף אֲנִי גֵאִיתִיו עַל הַיָּם וְשַׁרְתִּי לְפָנָיו שִׁירָה שֶׁנֶּאֱמַר אָשִׁירָה לַיי כִּי גָאֹה גָּאָה דָּבָר אַחֵר כִּי גָאֹה גָּאָה גָּאָה וְעָתִיד לְהִתְגָּאוֹת שֶׁנֶּאֱמַר כִּי יוֹם לַיי צְבָאוֹת עַל כָּל גֵּאֶה וָרָם וְעַל כָּל נִשָּׂא וְשָׁפֵל וְאוֹמֵר וְעַל כָּל אַרְזֵי הַלְּבָנוֹן הָרָמִים וְהַנִּשָּׂאִים וְעַל כָּל אַלּוֹנֵי הַבָּשָׁן וְעַל כָּל הֶהָרִים הָרָמִים וְעַל כָּל הַגְּבָעוֹת הַנִּשָּׂאוֹת וְעַל כָּל מִגְדָּל גָּבֹהַּ וְעַל כָּל חוֹמָה בְצוּרָה וְעַל כָּל אֳנִיּוֹת תַּרְשִׁישׁ וְעַל כָּל שְׂכִיּוֹת הַחֶמְדָּה וְשַׁח גַּבְהוּת הָאָדָם וְשָׁפֵל רוּם אֲנָשִׁים וְנִשְׂגַּב יי לְבַדּוֹ בַּיּוֹם הַהוּא וְאוֹמֵר וְהָאֱלִילִים כָּלִיל יַחֲלֹף דָּבָר אַחֵר כִּי גָאֹה גָּאָה מִתְגָּאֶה הוּא עַל כָּל הַמִּתְגָּאִים שֶׁבְּמַה שֶּׁאֻמּוֹת הָעוֹלָם מִתְגָּאִים לְפָנָיו בּוֹ הוּא נִפְרָע מֵהֶם שֶׁכֵּן הוּא אוֹמֵר בְּדוֹר הַמַּבּוּל שׁוֹרוֹ עִבַּר וְלֹא יַגְעִל תְּפַלֵּט פָּרָתוֹ וְלֹא תְשַׁכֵּל וְאוֹמֵר יְשַׁלְּחוּ כַצֹּאן עֲוִילֵיהֶם וְיַלְדֵיהֶם יְרַקֵּדוּן יִשְׂאוּ כְּתֹף וְכִנּוֹר וְיִשְׂמְחוּ לְקוֹל עוּגָב מַה נֶּאֱמַר שָׁם וַיֹּאמְרוּ לָאֵל סוּר מִמֶּנּוּ וְדַעַת דְּרָכֶיךָ לֹא חָפָצְנוּ מַה שַּׁדַּי כִּי נַעַבְדֶנּוּ וּמַה נּוֹעִיל כִּי נִפְגַּע בּוֹ אָמְרוּ לֹא טִפַּת גְּשָׁמִים הִיא אֵין אָנוּ צְרִיכִין לָהּ אֶלָּא וְאֵד יַעֲלֶה מִן הָאָרֶץ וְהִשְׁקָה אֶת כָּל פְּנֵי הָאֲדָמָה אָמַר לָהֶם הַקֹּדֶשׁ בָּרוּךְ הוּא שׁוֹטִים שֶׁבָּעוֹלָם בַּטּוֹבָה שֶׁהִשְׁפַּעְתִּי לָכֶם אַתֶּם מִתְגָּאִים בָּהּ לְפָנַי בָּהּ אֲנִי נִפְרָע מִכֶּם שֶׁנֶּאֱמַר וַיְהִי הַגֶּשֶׁם עַל הָאָרֶץ אַרְבָּעִים יוֹם וְאַרְבָּעִים לָיְלָה רַבִּי יוֹסֵה בֶּן דֻּרְמַסְקִית אוֹמֵר הֵם נָתְנוּ עֵינֵיהֶם הָעֶלְיוֹנָה בַּתַּחְתּוֹנָה כְּדֵי לַעֲשׁוֹת תַּאֲוָתָם וְהַקֹּדֶשׁ בָּרוּךְ הוּא פָּתַח עֲלֵיהֶם מַעְיָנוֹת מִלְּמַעְלָה וּמִלְּמַטָּה כְּדֵי לְאַבְּדָם שֶׁנֶּאֱמַר בַּיּוֹם הַזֶּה נִבְקְעוּ כָּל מַעְיְנֹת תְּהוֹם רַבָּה וַאֲרֻבֹּת הַשָּׁמַיִם נִפְתָּחוּ וְכֵן אַתָּה מוֹצֵא בְאַנְשֵׁי מִגְדָּל שֶׁבְּמַה שֶּׁנִּתְגָּאוּ לְפָנָיו בּוֹ נִפְרָע מֵהֶם שֶׁנֶּאֱמַר וַיֹּאמְרוּ הָבָה נִבְנֶה לָּנוּ עִיר וּמִגְדָּל וְרֹאשׁוֹ בַשָּׁמַיִם וְנַעֲשֶׂה לָּנוּ שֵׁם פֶּן נָפוּץ וְאַחֲרָיו מָה כְתִיב וַיָּפֶץ יי אֹתָם מִשָּׁם וְכֵן אַתְּ מוֹצֵא בְאַנְשֵׁי סְדוֹם שֶׁבְּמַה שֶּׁנִּתְגָּאוּ לְפָנָיו בּוֹ נִפְרָע מֵהֶם שֶׁנֶּאֱמַר אֶרֶץ מִמֶּנָּה יֵצֵא לָחֶם וְתַחְתֶּיהָ נֶהְפַּךְ כְּמוֹ אֵשׁ מְקוֹם סַפִּיר אֲבָנֶיהָ וְעַפְרֹת זָהָב לוֹ וְאוֹמֵר נָתִיב לֹא יְדָעוֹ עָיִט וְלֹא שְׁזָפַתּוּ עֵין אַיָּה וְאוֹמֵר לֹא הִדְרִיכוּהוּ בְנֵי שָׁחַץ לֹא עָדָה עָלָיו שָׁחַל אָמְרוּ הַסְּדוֹמִיִּים אֵין אָנוּ צְרִיכִין שֶׁיָּבֹא אָדָם אֶצְלֵנוּ אֶלָּא הֲרֵי מָזוֹן יוֹצֵא מֵאֶצְלֵנוּ וְכֶסֶף וְזָהָב וַאֲבָנִים טוֹבוֹת וּמַרְגָּלִיּוֹת יוֹצְאוֹת מֵאֶצְלֵנוּ בֹּאוּ וּנְשַׁכַּח תּוֹרַת רֶגֶל מֵאַרְצֵנוּ אָמַר לָהֶם הַקֹּדֶשׁ בָּרוּךְ הוּא שׁוֹטִים שֶׁבָּעוֹלָם בַּטּוֹבָה שֶׁהִשְׁפַּעְתִּי לָכֶם אַתֶּם מִתְגָּאִים אַתֶּם אֲמַרְתֶּם נְשַׁכַּח תּוֹרַת רֶגֶל מֵאַרְצֵנוּ אַף אֲנִי אֲשַׁכַּח אֶתְכֶם מִן הָעוֹלָם שֶׁנֶּאֱמַר פָּרַץ נַחַל מֵעִם גָּר הַנִּשְׁכָּחִים מִנִּי רָגֶל דַּלּוּ מֵאֱנוֹשׁ נָעוּ וְאוֹמֵר יִשְׁלָיוּ אֹהָלִים לְשֹׁדְדִים וּבַטֻּחוֹת לְמַרְגִּיזֵי אֵל עָזִּי וְזִמְרָת יָהּ אֵין עָזִּי אֶלָּא תּוֹרָה שֶׁנֶּאֱמַר יי עֹז לְעַמּוֹ יִתֵּן וְאוֹמֵר וְעֹז מֶלֶךְ מִשְׁפָּט אָהֵב דָּבָר אַחֵר עָזִּי אֵין עָזִּי אֶלָּא מַלְכוּת שֶׁנֶּאֱמַר יי בְּעָזְּךָ יִשְׂמַח מֶלֶךְ וְאוֹמֵר יי עֹז לָמוֹ וּמָעוֹז יְשׁוּעוֹת מְשִׁיחוֹ הוּא וְאוֹמֵר וְיִתֶּן עֹז לְמַלְכּוֹ דָּבָר אַחֵר עָזִּי אֵין עָזִּי אֶלָּא תָקְפִּי שֶׁנֶּאֱמַר יי עֻזִּי וּמָעֻזִּי וּמְנוּסִי בְּיוֹם צָרָה וְאוֹמֵר יי עֻזִּי וּמָגִנִּי בּוֹ בָטַח לִבִּי וְנֶעֱזָרְתִּי דָּבָר אַחֵר עָזִּי עוֹזֵר וְסוֹמֵךְ אַתָּה לְכָל בָּאֵי הָעוֹלָם אֲבָל לִי בְּיוֹתֵר זמרת אַתָּה לְכָל בָּאֵי הָעוֹלָם אֲבָל לִי בְּיוֹתֵר עֲשָׂנִי אִמְרָה וַעֲשִׂיתִיו אִמְרָה עֲשָׂנִי אִמְרָה דִכְתִיב וַיי הֶאֱמִירְךָ הַיּוֹם אַף אֲנִי עֲשִׂיתִיו אִמְרָה שֶׁנֶּאֱמַר אֶת יי הֶאֱמַרְתָּ הַיּוֹם וַהֲרֵי כָּל אֻמּוֹת שֶׁבָּעוֹלָם אוֹמְרִים שְׁבָחוֹ שֶׁלַּקֹּדֶשׁ בָּרוּךְ הוּא אֲבָל שֶׁלִּי נָעִים וְנָאֶה לְפָנָיו יוֹתֵר מִשֶּׁלָּהֶם שֶׁנֶּאֱמַר וְאֵלֶּה דִּבְרֵי דָוִד הָאַחֲרֹנִים נְאֻם דָּוִד בֶּן יִשַׁי וּנְאֻם הַגֶּבֶר הֻקַם עָל מְשִׁיחַ אֱלֹהֵי יַעֲקֹב וּנְעִים זְמִרוֹת יִשְׂרָאֵל יִשְׂרָאֵל אוֹמְרִים שְׁמַע יִשְׂרָאֵל יי אֱלֹהֵינוּ יי אֶחָד וְרוּחַ הַקֹּדֶשׁ צוֹוַחַת וְאוֹמֶרֶת מִן הַשָּׁמַיִם וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ יִשְׂרָאֵל אוֹמֵר מִי כָמֹכָה בָּאֵלִם יי וְרוּחַ הַקֹּדֶשׁ צוֹוַחַת וְאוֹמֶרֶת מִן הַשָּׁמַיִם אַשְׁרֶיךָ יִשְׂרָאֵל מִי כָמוֹךָ יִשְׂרָאֵל אוֹמְרִים מִי כַּיי אֱלֹהֵינוּ בְּכָל קָרְאֵנוּ אֵלָיו וְרוּחַ הַקֹּדֶשׁ צוֹוַחַת וְאוֹמֶרֶת כִּי מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו יִשְׂרָאֵל אוֹמְרִים כִּי תִפְאֶרֶת עֻזָּמוֹ אָתָּה וּבִרְצוֹנְךָ תָּרוּם קַרְנֵינוּ וְרוּחַ הַקֹּדֶשׁ צוֹוַחַת וְאוֹמֶרֶת מִן הַשָּׁמַיִם יִשְׂרָאֵל אֲשֶׁר בְּךָ אֶתְפָּאָר וַיְהִי לִי לִישׁוּעָה יְשׁוּעָה אַתָּה לְכָל בָּאֵי הָעוֹלָם אֲבָל לִי בְּיוֹתֵר דָּבָר אַחֵר וַיְהִי לִי לִישׁוּעָה הָיָה לִי וְיִהְיֶה לִי הָיָה לִי לְשֶׁעָבַר וְיִהְיֶה לִי לֶעָתִיד לָבֹא זֶה אֵלִי רַבִּי אֱלִיעֶזֶר אוֹמֵר מְנַיִן אַתָּה אוֹמֵר שֶׁרָאֲתָה שִׁפְחָה עַל הַיָּם מַה שֶּׁלֹּא רָאוּ יְשַׁעְיָה וִיחֶזְקֵאל שֶׁנֶּאֱמַר וּבְיַד הַנְּבִיאִים אֲדַמֶּה וּכְתִיב נִפְתְּחוּ הַשָּׁמַיִם וָאֶרְאֶה מַרְאוֹת אֱלֹהִים מָשָׁל לְמֶלֶךְ בָּשָׂר וָדָם שֶׁנִּכְנַס לִמְדִינָה וְעָלָיו צְפִירָה מַקִּיפַתּוּ וְגִבּוֹרִים מִימִינוֹ וּמִשְּׂמֹאלוֹ וַחֲיָלוֹת מִלְּפָנָיו וּמִלְּאַחֲרָיו וְהָיוּ הַכֹּל שׁוֹאֲלִין אֵי זֶהוּ הַמֶּלֶךְ מִפְּנֵי שֶׁהוּא בָּשָׂר וָדָם כְּמוֹתָם אֲבָל כְּשֶׁנִּגְלָה הַקֹּדֶשׁ בָּרוּךְ הוּא עַל הַיָּם לֹא הֻצְרַךְ אֶחָד מֵהֶם לִשְׁאֹל אֵי זֶהוּ הַמֶּלֶךְ אֶלָּא כֵּיוָן שֶׁרָאוּהוּ הִכִּירוּהוּ פָּתְחוּ כֻּלָּן פִּיהֶן וְאָמְרוּ עָזִּי וְזִמְרָת יָהּ וַיְהִי לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ וְאַנְוֵהוּ רַבִּי יִשְׁמָעֵאל אוֹמֵר וְכִי אֶפְשָׁר לְבָשָׂר וָדָם לְהַנְווֹת לְקוֹנוֹ אֶלָּא אַנְוֶה לוֹ בַּמִּצְווֹת אֶעֱשֶׂה לְפָנָיו לוּלָב נָאֶה סֻכָּה נָאָה צִיצִית נָאָה תְּפִלָּה נָאָה אַבָּא שָׁאוּל אוֹמֵר אֶדָּמֶה לוֹ מָה הוּא רַחוּם וְחַנּוּן אַף אַתָּה רַחוּם וְחַנּוּן רַבִּי יוֹסֵה הַגָּלִילִי אוֹמֵר נַיֶּנּוּ וְשַׁבְּחוֹ לְהַקֹּדֶשׁ בָּרוּךְ הוּא בִּפְנֵי כָּל אֻמּוֹת הָעוֹלָם רַבִּי יוֹסֵה בֶּן דֻּרְמַסְקִית אוֹמֵר אֶעֱשֶׂה לְפָנָיו בֵּית מִקְדָּשׁ נָאֶה אֵין נָוֶה אֶלָּא בֵּית הַמִּקְדָּשׁ שֶׁנֶּאֱמַר וְאֶת נָוֵהוּ הֵשַׁמּוּ וְאוֹמֵר חֲזֵה צִיּוֹן קִרְיַת מוֹעֲדֵנוּ עֵינֶיךָ תִרְאֶינָה יְרוּשָׁלִַם נָוֶה שַׁאֲנָן רַבִּי עֲקִיבָה אוֹמֵר אֲדַבֵּר בְּנְאוֹתָיו וּבִשְׁבָחָיו שֶׁלְּמִי שֶׁאָמַר וְהָיָה הָעוֹלָם בִּפְנֵי כָּל אֻמּוֹת הָעוֹלָם שֶׁהֲרֵי אֻמּוֹת הָעוֹלָם שׁוֹאֲלִין אֶת יִשְׂרָאֵל לוֹמַר מַה דּוֹדֵךְ מִדּוֹד שֶׁכָּכָה הִשְׁבַּעְתָּנוּ שֶׁכָּךְ אַתֶּם מֵתִים עָלָיו וְכָךְ אַתֶּם נֶהֱרָגִין עָלָיו שֶׁנֶּאֱמַר עַל כֵּן עֲלָמוֹת אֲהֵבוּךָ אֲהֵבוּךָ עַד מָוֶת וּכְתִיב כִּי עָלֶיךָ הֹרַגְנוּ כָל הַיּוֹם הֲרֵי אַתֶּם נָאִים הֲרֵי אַתֶּם גִּבּוֹרִים בֹּאוּ וְהִתְעָרְבוּ עִמָּנוּ וְיִשְׂרָאֵל אוֹמְרִים לָהֶם לְאֻמּוֹת הָעוֹלָם מַכִּירִין אַתֶּם אוֹתוֹ נֹאמַר לָכֶם מִקְצָת שְׁבָחוֹ דּוֹדִי צַח וְאָדוֹם דָּגוּל מֵרְבָבָה כֵּיוָן שֶׁשּׁוֹמְעִין שֶׁכָּךְ שְׁבָחוֹ אוֹמְרִים לְיִשְׂרָאֵל נֵלְכָה עִמָּכֶם שֶׁנֶּאֱמַר אָנָה הָלַךְ דּוֹדֵךְ הַיָּפָה בַּנָּשִׁים אָנָה פָּנָה דוֹדֵךְ וּנְבַקְשֶׁנּוּ עִמָּךְ וְיִשְׂרָאֵל אוֹמְרִים לָהֶם אֵין לָכֶם חֵלֶק בּוֹ אֶלָּא דּוֹדִי לִי וַאֲנִי לוֹ הָרֹעֶה בַּשּׁוֹשַׁנִּים אֲנִי לְדוֹדִי וְדוֹדִי לִי הָרֹעֶה בַּשּׁוֹשַׁנִּים וַחֲכָמִים אוֹמְרִים אֲלַוֶּנּוּ עַד שֶׁאָבֹא עִמּוֹ לְבֵית מִקְדָּשׁוֹ מָשָׁל לְמֶלֶךְ שֶׁהָלַךְ בְּנוֹ לִמְדִינַת הַיָּם וְיָצָא אַחֲרָיו וְעָמַד עָלָיו הָלַךְ לַמְּדִינָה אַחֶרֶת וְיָצָא אַחֲרָיו וְעָמַד עָלָיו כָּךְ יִשְׂרָאֵל כְּשֶׁיָּרְדוּ לְמִצְרַיִם יָרְדָה שְׁכִינָה עִמָּהֶם שֶׁנֶּאֱמַר אָנֹכִי אֵרֵד עִמְּךָ מִצְרַיְמָה עָלוּ עָלָת שְׁכִינָה עִמָּהֶם שֶׁנֶּאֱמַר וְאָנֹכִי אַעַלְךָ גַם עָלֹה יָרְדוּ לַיָּם שְׁכִינָה עִמָּהֶם שֶׁנֶּאֱמַר וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל יָצְאוּ לַמִּדְבָּר שְׁכִינָה עִמָּהֶם שֶׁנֶּאֱמַר וַיי הֹלֵךְ לִפְנֵיהֶם יוֹמָם עַד שֶׁאָבֹא עִמּוֹ לְבֵית מִקְדָּשׁוֹ וְכֵן הוּא אוֹמֵר כִּמְעַט שֶׁעָבַרְתִּי מֵהֶם עַד שֶׁמָּצָאתִי אֵת שֶׁאָהֲבָה נַפְשִׁי אֲחַזְתִּיו וְלֹא אַרְפֶּנּוּ עַד שֶׁהֲבֵיאתִיו אֶל בֵּית אִמִּי וְאֶל חֶדֶר הוֹרָתִי אֵלִי עִמִּי נָהַג בְּמִדַּת רַחֲמִים וְעִם אֲבוֹתַי נָהַג בְּמִדַּת הַדִּין וּמְנַיִן שֶׁאֵין אֵלִי אֶלָּא מִדַּת רַחֲמִים שֶׁנֶּאֱמַר אֵלִי אֵלִי לָמָה עֲזַבְתָּנִי וְאוֹמֵר אֵל נָא רְפָא נָא לָהּ וְאוֹמֵר אֵל יי וַיָּאֶר לָנוּ אֱלֹהֵי אָבִי וַאֲרֹמְמֶנְהוּ אֲנִי מַלְכָּה בַּת מְלָכִים אֲהוּבָה בַּת אֲהוּבִים קְדוֹשָׁה בַּת קְדוֹשִׁים טְהוֹרָה בַּת טְהוֹרִים מָשָׁל לְאָדָם שֶׁהָלַךְ לְקַדֵּשׁ אִשָּׁה פְּעָמִים בּוֹשׁ בָּהּ פְּעָמִים בּוֹשׁ בְּמִשְׁפַּחְתָּהּ פְּעָמִים בּוֹשׁ בִּקְרוֹבוֹתֶיהָ אֲבָל אֲנִי אֵינִי כֵן אֶלָּא מַלְכָּה בַּת מְלָכִים אֲהוּבָה בַּת אֲהוּבִים קְדוֹשָׁה בַּת קְדוֹשִׁים טְהוֹרָה בַּת טְהוֹרִים אֱלֹהֵי אָבִי וַאֲרֹמְמֶנְהוּ רַבִּי שִׁמְעוֹן בֶּן אֶלְעָזָר אוֹמֵר כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם אָז מִתְגַּדֵּל שְׁמוֹ בָּעוֹלָם שֶׁנֶּאֱמַר וַיְהִי כִשְׁמֹעַ כָּל מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה וְכָל מַלְכֵי הַכְּנַעֲנִי אֲשֶׁר עַל הַיָּם אֵת אֲשֶׁר הוֹבִישׁ יי אֶת מֵי הַיַּרְדֵּן מִפְּנֵי בְנֵי יִשְׂרָאֵל עַד עָבְרָם וַיִּמַּס לְבָבָם וְלֹא הָיָה בָם עוֹד רוּחַ מִפְּנֵי בְּנֵי יִשְׂרָאֵל וְכֵן אָמְרָה רָחָב לִשְלוּחֵי יְהוֹשֻׁעַ כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם בְּצֵאתְכֶם מִמִּצְרָיִם וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן לְסִיחֹן וּלְעוֹג אֲשֶׁר הֶחֱרַמְתֶּם אוֹתָם וַנִּשְׁמַע וַיִּמַּס לְבָבֵנוּ וְלֹא קָמָה עוֹד רוּחַ בְּאִישׁ מִפְּנֵיכֶם כִּי יי אֱלֹהֵיכֶם הוּא אֱלֹהִים בַּשָּׁמַיִם מִמַּעַל וְעַל הָאָרֶץ מִתָּחַת וּבִזְמַן שֶׁאֵינָן עוֹשִׂין רְצוֹנוֹ כִּבְיָכֹל שְׁמוֹ מִתְחַלֵּל בָּעוֹלָם שֶׁנֶּאֱמַר וַיָּבוֹא אֶל הַגּוֹיִם אֲשֶׁר בָּאוּ שָׁם וַיְחַלְּלוּ אֶת שֵׁם קָדְשִׁי בֶּאֱמֹר לָהֶם עַם יי אֵלֶּה וּמֵאַרְצוֹ יָצָאוּ וָאֶחְמֹל עַל שֵׁם קָדְשִׁי אֲשֶׁר חִלְּלֻהוּ בֵּית יִשְׂרָאֵל בַּגּוֹיִם אֲשֶׁר בָּאוּ שָׁמָּה וּכְתִיב לָכֵן אֱמֹר לְבֵית יִשְׂרָאֵל כֹּה אָמַר אֲדֹנָי יי לֹא לְמַעַנְכֶם אֲנִי עֹשֶׂה בֵּית יִשְׂרָאֵל כִּי אִם לְשֵׁם קָדְשִׁי אֲשֶׁר חִלַּלְתֶּם בַּגּוֹיִם אֲשֶׁר בָּאתֶם שָׁם וְאוֹמֵר וְקִדַּשְׁתִּי אֶת שְׁמִי הַגָּדוֹל הַמְחֻלָּל בַּגּוֹיִם אֲשֶׁר חִלַּלְתֶּם בְּתוֹכָם אֱלֹהֵי אָבִי וַאֲרֹמְמֶנְהוּ אָמְרָה כְּנֶסֶת יִשְׂרָאֵל לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם לֹא עַל נִסִּים שֶׁעָשִׁיתָ עִמִּי בִּלְבַד אֲנִי אוֹמֵר לְפָנֶיךָ שִׁיר וְזִמְרָה אֶלָּא עַל נִסִּים שֶׁעָשִׁיתָ עִמִּי וְעִם אֲבוֹתַי וְעוֹשֶׂה עִמִּי בְּכָל דּוֹר וָדוֹר אֱלֹהֵי אָבִי וַאֲרֹמְמֶנְהוּ יי אִישׁ מִלְחָמָה יי שְׁמוֹ רַבִּי יְהוּדָה אוֹמֵר הֲרֵי זֶה מִקְרָא עָשִׁיר בִּמְקוֹמוֹת הַרְבֵּה מַגִּיד שֶׁנִּגְלָה עֲלֵיהֶם הַקֹּדֶשׁ בָּרוּךְ הוּא בְּכָל כְּלֵי זַיִן נִגְלָה עֲלֵיהֶם כְּגִבּוֹר חֲגוּר חֶרֶב שֶׁנֶּאֱמַר חֲגוֹר חַרְבְּךָ עַל יָרֵךְ גִּבּוֹר נִגְלָה עֲלֵיהֶם כְּפָרָשׁ שֶׁנֶּאֱמַר וַיִּרְכַּב עַל כְּרוּב וַיָּעֹף וַיֵּרָא עַל כַּנְפֵי רוּחַ נִגְלָה עֲלֵיהֶם בְּשִׁרְיָן וְכוֹבַע כְּגִבּוֹר שֶׁנֶּאֱמַר וַיִּלְבַּשׁ צְדָקָה כַּשִּׁרְיָן וְכוֹבַע יְשׁוּעָה בְּרֹאשׁוֹ וַיִּלְבַּשׁ בִּגְדֵי נָקָם תִּלְבֹּשֶׁת וַיַּעַט כַּמְעִיל קִנְאָה נִגְלָה עֲלֵיהֶם בַּחֲנִית שֶׁנֶּאֱמַר לְנֹגַהּ בְּרַק חֲנִיתֶךָ וְאוֹמֵר וְהָרֵק חֲנִית וּסְגֹר לִקְרַאת רֹדְפָי אֱמֹר לְנַפְשִׁי יְשֻׁעָתֵךְ אָנִי נִגְלָה עֲלֵיהֶם בְּקֶשֶׁת וּבְחִצִּים שֶׁנֶּאֱמַר עֶרְיָה תֵעוֹר קַשְׁתֶּךָ וְאוֹמֵר וַיִּשְׁלַח חִצָּיו נִגְלָה עֲלֵיהֶם בְּצִנָּה וּמָגֵן שֶׁנֶּאֱמַר בְּאֶבְרָתוֹ יָסֶךְ לָךְ וְתַחַת כְּנָפָיו תֶּחְסֶה צִנָּה וְסֹחֵרָה אֲמִתּוֹ וְאוֹמֵר הַחֲזֵק מָגֵן וְצִנָּה שׁוֹמֵעַ אֲנִי וְלֹא שֶׁהוּא צָרִיךְ לְאַחַת מִכָּל הַמִּדּוֹת הָאֵלּוּ תִּלְמֹד לוֹמַר יי אִישׁ מִלְחָמָה יי שְׁמוֹ בִּשְׁמוֹ הוּא נִלְחָם וְאֵינוֹ צָרִיךְ לְאַחַת מִכָּל הַמִּדּוֹת הַלָּלוּ אִם כֵּן לָמָּה הֻצְרַךְ הַכָּתוּב לְפָרֵט כָּל אֶחָד בִּפְנֵי עַצְמוֹ אֶלָּא שֶׁאִם נִצְרְכוּ לְיִשְׂרָאֵל הַקֹּדֶשׁ בָּרוּךְ הוּא עוֹשֶׂה לָהֶם מִלְחָמוֹת וְאוֹי לָאֻמּוֹת מָה הֵם שׁוֹמְעִין בְּאָזְנֵיהֶם שֶׁהֲרֵי מִי שֶׁאָמַר וְהָיָה הָעוֹלָם עָתִיד לְהִלָּחֵם בָּם יי אִישׁ מִלְחָמָה לָמָּה נֶאֱמַר לְפִי שֶׁנִּגְלָה עַל הַיָּם כְּגִבּוֹר עוֹשֶׂה מִלְחָמַה שֶּׁנֶּאֱמַר יי אִישׁ מִלְחָמָה נִגְלָה בְּסִינַי כְּזָקֵן מָלֵא רַחֲמִים שֶׁנֶּאֱמַר וַיִּרְאוּ אֵת אֱלֹהֵי יִשְׂרָאֵל וּכְשֶׁנִּגְאֲלוּ מַה הוּא אוֹמֵר וּכְעֶצֶם הַשָּׁמַיִם לָטֹהַר וְאוֹמֵר חָזֵה הֲוֵית עַד דִּי כָרְסָוָן רְמִיו וְעַתִּיק יוֹמִין יְתִב לְבוּשֵׁהּ כִּתְלַג חִוָּר וּשְׂעַר רֵאשֵׁהּ כַּעֲמַר נְקֵא כָּרְסְיֵהּ שְׁבִבִין דִּי נוּר גַּלְגִּלּוֹהִי נוּר דָּלִק וְאוֹמֵר נְהַר דִּי נוּר נָגֵד וְנָפֵק מִן קֳדָמוֹהִי אֶלֶף אַלְפִין יְשַׁמְּשׁוּנֵּהּ וְרִבּוֹ רִבְבָן קָדָמוֹהִי יְקוּמוּן דִּינָא יְתִב וְסִפְרִין פְּתִיחוּ שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר שְׁתֵּי רָשֻׁיּוֹת הֵן אֶלָּא יי אִישׁ מִלְחָמָה יי שְׁמוֹ הוּא בְּמִצְרַיִם הוּא עַל הַיָּם הוּא לְשֶׁעָבַר הוּא לֶעָתִיד לָבֹא הוּא בָּעוֹלָם הַזֶּה הוּא לָעוֹלָם הַבָּא שֶׁנֶּאֱמַר רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל וּכְתִיב וְעַד זִקְנָה אֲנִי הוּא וְעַד שֵׂיבָה אֲנִי אֶסְבֹּל אֲנִי עָשִׂיתִי וַאֲנִי אֶשָּׂא וַאֲנִי אֶסְבֹּל וַאֲמַלֵּט וּכְתִיב כֹּה אָמַר יי מֶלֶךְ יִשְׂרָאֵל וְגֹאֲלוֹ יי צְבָאוֹת אֲנִי רִאשׁוֹן וַאֲנִי אַחֲרוֹן וְאוֹמֵר מִי פָעַל וְעָשָׂה קֹרֵא הַדֹּרוֹת מֵרֹאשׁ אֲנִי יי רִאשׁוֹן וְאֶת אַחֲרֹנִים אֲנִי הוּא יֵשׁ גִּבּוֹר בַּמְּדִינָה וְעָלָיו כָּל כְּלֵי זַיִן אֲבָל אֵין לוֹ כֹּחַ וְלֹא גְּבוּרָה וְלֹא תַּכְּסִיס וְלֹא מִלְחָמָה אֲבָל הַקֹּדֶשׁ בָּרוּךְ הוּא אֵינוֹ כֵן יֵשׁ לוֹ כֹחַ וּגְבוּרָה וְתַכְּסִיס וּמִלְחָמָה שֶׁנֶּאֱמַר כִּי לַיי הַמִּלְחָמָה וְנָתַן אֶתְכֶם בְּיָדֵנוּ וּכְתִיב לְדָוִד בָּרוּךְ יי צוּרִי הַמְלַמֵּד יָדַי לַקְרָב אֶצְבְּעוֹתַי לַמִּלְחָמָה יֵשׁ גִּבּוֹר בַּמְּדִינָה וְכֹחוֹ עָלָיו בֶּן אַרְבָּעִים שָׁנָה אֵינוֹ דּוֹמֶה לְבֶן חֲמִשִּׁים וְלֹא בֶּן חֲמִשִּׁים דּוֹמֶה לְבֶן שִׁשִּׁים וְלֹא בֶּן שִׁשִּׁים לְבֶן שִׁבְעִים אֶלָּא כָּל שֶׁהוּא הוֹלֵךְ כֹּחוֹ מִתְמַעֵט אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא כִּי אֲנִי יי לֹא שָׁנִיתִי יֵשׁ גִּבּוֹר בַּמְּדִינָה שֶׁמִּשֶּׁקִּנְאָה וּגְבוּרָה לוֹבְשַׁתּוּ אֲפִלּוּ אָבִיו וַאֲפִלּוּ אִמּוֹ וַאֲפִלּוּ קְרוֹבוֹ הַכֹּל מַכֶּה בְחֵמָה וְהוֹלֵךְ לוֹ אֲבָל הַקֹּדֶשׁ בָּרוּךְ הוּא אֵינוֹ כֵן אֶלָּא יי אִישׁ מִלְחָמָה יי שְׁמוֹ יי אִישׁ מִלְחָמַה שֶׁהוּא נִלְחָם בְּמִצְרַיִם יי שְׁמוֹ שֶׁהוּא מְרַחֵם עַל בִּרְיוֹתָיו שֶׁנֶּאֱמַר וַיַּעֲבֹר יי עַל פָּנָיו וַיִּקְרָא יי יי אֵל רַחוּם וְחַנּוּן אֶרֶךְ אַפַּיִם וְרַב חֶסֶד וֶאֱמֶת יֵשׁ גִּבּוֹר בַּמְּדִינָה בְּשָׁעָה שֶׁהַחֵצִי יוֹצֵא מִיָּדוֹ עוֹד לֹא יָכֹל לְהַחְזִירוֹ אֵלָיו אֲבָל הַקֹּדֶשׁ בָּרוּךְ הוּא אֵינוֹ כֵן אֶלָּא כְּשֶׁאֵין יִשְׂרָאֵל עוֹשִׂין רְצוֹנוֹ כִּבְיָכֹל גְּזֵרָה יוֹצְאָה מִלְּפָנָיו שֶׁנֶּאֱמַר אִם שַׁנּוֹתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם עָשׂוּ תְּשׁוּבָה מִיָּד הוּא מַחְזִירָהּ שֶׁנֶּאֱמַר וְתֹאחֵז בְּמִשְׁפָּט יָדִי אוֹ שׁוֹמֵעַ אֲנִי שֶׁהוּא מַחְזִירָהּ רֵיקָם תִּלְמֹד לוֹמַר אָשִׁיב נָקָם לְצָרָי וְעַל מִי הוּא מַחְזִירָהּ עַל אֻמּוֹת הָעוֹלָם שֶׁנֶּאֱמַר וְלִמְשַׂנְאַי אֲשַׁלֵּם מֶלֶךְ בָּשָׂר וָדָם יוֹצֵא לַמִּלְחָמָה וּמְדִינוֹת קְרוֹבוֹת בָּאוֹת אֶצְלוֹ וְשׁוֹאֲלוֹת צָרְכֵיהֶן מִלְּפָנָיו וְהֵן אוֹמְרִים לָהֶן זָעוּף הוּא לַמִּלְחָמָה הוּא יוֹצֵא לִכְשֶׁיְּנַצֵּחַ בַּמִּלְחָמָה וְיָשׁוּב בָּאִין אַתֶּם וְשׁוֹאֲלִין צָרְכֵיכֶם מִלְּפָנָיו אֲבָל הַקֹּדֶשׁ בָּרוּךְ הוּא אֵינוֹ כֵן אֶלָּא יי אִישׁ מִלְחָמָה שֶׁהוּא נִלְחָם בְּמִצְרַיִם יי שְׁמוֹ שֶׁהוּא שׁוֹמֵעַ צַעֲקַת כָּל בָּאֵי הָעוֹלָם שֶׁנֶּאֱמַר שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ מֶלֶךְ בָּשָׂר וָדָם עוֹמֵד בַּמִּלְחָמָה אֵינוֹ יָכֹל לָזוּן וְלֹא לְסַפֵּק אַכְסַנְיוֹת לְכָל חֲיָלוֹתָיו וְהַקֹּדֶשׁ בָּרוּךְ הוּא אֵינוֹ כֵן אֶלָּא יי אִישׁ מִלְחָמָה שֶׁהוּא נִלְחָם בְּמִצְרַיִם יי שְׁמוֹ שֶׁהוּא זָן וּמְפַרְנֵס לְכָל בָּאֵי הָעוֹלָם שֶׁנֶּאֱמַר לְגֹזֵר יַם סוּף לִגְזָרִים כִּי לְעוֹלָם חַסְדּוֹ וְהֶעֱבִיר יִשְׂרָאֵל בְּתוֹכוֹ כִּי לְעוֹלָם חַסְדּוֹ וְנִעֵר פַּרְעֹה וְחֵילוֹ בְיַם סוּף כִּי לְעוֹלָם חַסְדּוֹ לְמוֹלִיךְ עַמּוֹ בַּמִּדְבָּר כִּי לְעוֹלָם חַסְדּוֹ לְמַכֵּה מְלָכִים גְּדֹלִים כִּי לְעוֹלָם חַסְדּוֹ וַיַּהֲרֹג מְלָכִים אַדִּירִים כִּי לְעוֹלָם חַסְדּוֹ לְסִיחוֹן מֶלֶךְ הָאֱמֹרִי כִּי לְעוֹלָם חַסְדּוֹ וּלְעוֹג מֶלֶךְ הַבָּשָׁן כִּי לְעוֹלָם חַסְדּוֹ וְנָתַן אַרְצָם לְנַחֲלָה כִּי לְעוֹלָם חַסְדּוֹ נַחֲלָה לְיִשְׂרָאֵל עַבְדּוֹ כִּי לְעוֹלָם חַסְדּוֹ שֶׁבְּשִׁפְלֵנוּ זָכַר לָנוּ כִּי לְעוֹלָם חַסְדּוֹ וַיִּפְרְקֵנוּ מִצָּרֵינוּ כִּי לְעוֹלָם חַסְדּוֹ נֹתֵן לֶחֶם לְכָל בָּשָׂר כִּי לְעוֹלָם חַסְדּוֹ יי אִישׁ מִלְחָמָה אֶפְשָׁר לוֹמַר כֵּן וַהֲלֹא כְבָר נֶאֱמַר הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם יי וְכָתוּב וְקָרָא זֶה אֶל זֶה וְאָמַר וּכְתִיב וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים וְקוֹלוֹ כְּקוֹל מַיִם רַבִּים וְהָאָרֶץ הֵאִירָה מִכְּבֹדוֹ וּמַה תִּלְמֹד לוֹמַר יי אִישׁ מִלְחָמָה מִפְּנֵי חִבָּתְכֶם וּמִפְּנֵי קְדֻשַּׁתְכֶם אֲקַדֵּשׁ שְׁמִי בָכֶם שֶׁנֶּאֱמַר כִּי אֵל אָנֹכִי וְלֹא אִישׁ בְּקִרְבְּךָ קָדוֹשׁ אֲקַדֵּשׁ שְׁמִי בָּכֶם יי שְׁמוֹ בִּשְׁמוֹ הוּא נִלְחָם וְאֵינוֹ צָרִיךְ לְאַחַת מִכָּל מִדּוֹת אֵלּוּ וְכֵן דָּוִד אוֹמֵר אַתָּה בָּא אֵלַי בְּחֶרֶב וּבַחֲנִית וּבְכִידוֹן וְאָנֹכִי בָא אֵלֶיךָ בְּשֵׁם יי צְבָאוֹת וּכְתִיב אֵלֶּה בָרֶכֶב וְאֵלֶּה בַסּוּסִים וַאֲנַחְנוּ בְּשֵׁם יי אֱלֹהֵינוּ נַזְכִּיר וְכֵן אָסָא אוֹמֵר וַיִּקְרָא אָסָא אֶל יי אֱלֹהָיו וַיֹּאמַר יי אֵין עִמְּךָ לַעְזֹר בֵּין רַב לְאֵין כֹּחַ עָזְרֵנוּ יי אֱלֹהֵינוּ כִּי עָלֶיךָ נִשְׁעַנּוּ וּבְשִׁמְךָ בָאנוּ עַל הֶהָמוֹן הַזֶּה יי אֱלֹהֵינוּ אַתָּה אַל יַעְצֹר עִמְּךָ אֱנוֹשׁ מַרְכְּבֹת פַּרְעֹה וְחֵילוֹ יָרָה בַיָּם בְּמִדָּה שֶׁאָדָם מוֹדֵד בָּהּ מוֹדְדִין לוֹ הֵם אָמְרוּ מִי יי אֲשֶׁר אֶשְׁמַע בְּקֹלוֹ וְאַף אַתָּה בְּאוֹתָהּ מִדָּה מָדַדְתָּ לָהֶם לְכָךְ נֶאֱמַר מַרְכְּבֹת פַּרְעֹה וְחֵילוֹ יָרָה בַיָּם כָּתוּב אֶחָד אוֹמֵר יָרָה וְכָתוּב אֶחָד אוֹמֵר רָמָה כֵּיצַד יִתְקַיְּמוּ שְׁנֵי פְסוּקִים הַלָּלוּ יָרָה שֶׁהֵן יוֹרְדִין לַתְּהוֹם רָמָה שֶׁהֵן עוֹלִין לַמָּרוֹם דָּבָר אַחֵר מַרְכְּבֹת פַּרְעֹה בַּמִּדָּה שֶׁמָּדְדוּ בָהּ מָדַדְתָּ לָהֶם הֵן אָמְרוּ כָּל הַבֵּן הַיִּלּוֹד הַיְאֹרָה תַּשְׁלִיכֻהוּ אַף אַתָּה בְּאוֹתָהּ מִדָּה מָדַדְתָּ לָהֶם שֶׁנֶּאֱמַר מַרְכְּבֹת פַּרְעֹה וְחֵילוֹ יָרָה בַיָּם דָּבָר אַחֵר מַרְכְּבֹת פַּרְעֹה בַּמִּדָּה שֶׁמָּדְדוּ בָהּ מָדַדְתָּ לָהֶם הֵם אָמְרוּ וַיִּקַּח שֵׁשׁ מֵאוֹת רֶכֶב בָּחוּר אַף אַתָּה בְּאוֹתָהּ הַמִּדָּה מָדַדְתָּ לָהֶם לְכָךְ נֶאֱמַר מַרְכְּבֹת פַּרְעֹה וְחֵילוֹ יָרָה בַיָּם וּמִבְחַר שָׁלִשָׁיו בַּמִּדָּה שֶׁמָּדְדוּ בָהּ מָדַדְתָּ לָהֶם הֵם אָמְרוּ וְשָׁלִשִׁם עַל כֻּלּוֹ וְאַף אַתָּה בְּאוֹתָהּ הַמִּדָּה מָדַדְתָּ לָהֶם וּמִבְחַר שָׁלִשָׁיו טֻבְּעוּ בְיַם סוּף בַּמִּדָּה שֶׁמָּדְדוּ בָּהּ מָדַדְתָּ לָהֶם הֵם מֵרְרוּ אֶת חַיֵּיהֶם בַּעֲבוֹדָה קָשֶׁה בַּחֹמֶר וְאַף אַתָּה בְּאוֹתָהּ הַמִּדָּה מָדַדְתָּ לָהֶם וְאַף אַתָּה עָשִׂיתָ לָהֶם הַמַּיִם כַּטִּיט וְהָיוּ מִשְׁתַּקְּעִין בָּהֶם לְכָךְ נֶאֱמַר טֻבְּעוּ בְיַם סוּף וְאֵין טֻבְּעוּ אֶלָּא בַּטִּיט שֶׁנֶּאֱמַר טָבַעְתִּי בִּיוֵן מְצוּלָה וּכְתִיב וַיִּטְבַּע יִרְמְיָהוּ בַּטִּיט לְכָךְ נֶאֱמַר טֻבְּעוּ בְיַם סוּף תְּהֹמֹת יְכַסְיֻמוּ וְכִי תְּהוֹמוֹת יֵשׁ שָׁם וַהֲלֹא עֲשׁוּנִית הִיא וּמַה תִּלְמֹד לוֹמַר תְּהֹמֹת יְכַסְיֻמוּ אֶלָּא מְלַמֵּד שֶׁעָלָה תְּהוֹם הַתַּחְתּוֹן וּתְהוֹם הָעֶלְיוֹן וְהָיוּ הַמַּיִם נִלְחָמִים בָּהֶם בְּכָל מִינֵי פֻּרְעָנִיּוֹת לְכָךְ נֶאֱמַר תְּהֹמֹת יְכַסְיֻמוּ דָּבָר אַחֵר תְּהֹמֹת יְכַסְיֻמוּ וְכִי תְּהוֹמוֹת יֵשׁ שָׁם וַהֲלֹא עֲשׁוּנִית הִיא וּמַה תִּלְמֹד לוֹמַר תְּהֹמֹת יְכַסְיֻמוּ אֶלָּא מְלַמֵּד שֶׁעָלָה תְּהוֹם הַתַּחְתּוֹן עַל תְּהוֹם הָעֶלְיוֹן וְחִפָּה עֲלֵיהֶם אֶת הָרָקִיעַ וְהִקְדִּיר עֲלֵיהֶם אֶת הַכּוֹכָבִים שֶׁנֶּאֱמַר כָּל מְאוֹרֵי אוֹר בַּשָּׁמַיִם אַקְדִּירֵם עָלֶיךָ וְלָמָּה וְנָתַתִּי חֹשֶׁךְ עַל אַרְצְךָ וּכְתִיב כִּי כוֹכְבֵי הַשָּׁמַיִם וּכְסִילֵיהֶם לֹא יָהֵלּוּ אוֹרָם וְלָמָּה חָשַׁךְ הַשֶּׁמֶשׁ בְּצֵאתוֹ וְיָרֵחַ לֹא יַגִּיהַּ אוֹרוֹ וּכְתִיב וּבִתְחַפְנְחֵס חָשַׂךְ הַיּוֹם בְּשִׁבְרִי שָׁם אֶת מֹטוֹת מִצְרַיִם וְנִשְׁבַּת בָּהּ גְּאוֹן עֻזָּהּ מִפְּנֵי מָה הִיא עָנָן יְכַסֶּנָּה וּבְנוֹתֶיהָ בַּשְּׁבִי תֵלַכְנָה וּכְתִיב וּפָקַדְתִּי עַל תֵּבֵל רָעָה יוֹנָה יָרַד לִתְהוֹם אֶחָד שֶׁנֶּאֱמַר אֲפָפוּנִי מַיִם עַד נֶפֶשׁ תְּהוֹם יְסֹבְבֵנִי סוּף חָבוּשׁ לְרֹאשִׁי הֵם יָרְדוּ לִשְׁנֵי תְּהוֹמוֹת שֶׁנֶּאֱמַר תְּהֹמֹת יְכַסְיֻמוּ יוֹנָה יָרַד לִמְצוּלָה אַחַת שֶׁנֶּאֱמַר וַתַּשְׁלִיכֵנִי מְצוּלָה וְהֵם יָרְדוּ לִשְׁתַּיִם שֶׁנֶּאֱמַר יָרְדוּ בִמְצוֹלֹת וְאֵין מְצוּלָה אֶלָּא מַיִם עִזִּים שֶׁנֶּאֱמַר וַתַּשְׁלִיכֵנִי מְצוּלָה בִּלְבַב יַמִּים וּכְתִיב וְאֶת רֹדְפֵיהֶם הִשְׁלַכְתָּ בִמְצוֹלֹת כְּמוֹ אֶבֶן בְּמַיִם עַזִּים יָרְדוּ בִמְצוֹלֹת וְכִי מְצוֹלוֹת יֵשׁ שָׁם וַהֲלֹא עֲשׁוּנִית הָיְתָה מַה תִּלְמֹד לוֹמַר יָרְדוּ בִמְצוֹלֹת אֶלָּא מְלַמֵּד שֶׁנִּפְרַץ הַיָּם הַגָּדוֹל לְתוֹכוֹ וְהָיוּ הַמַּיִם נִלְחָמִים בָּהֶם בְּכָל מִינֵי פֻּרְעָנִיּוֹת לְכָךְ נֶאֱמַר יָרְדוּ בִמְצוֹלֹת כְּמוֹ אָבֶן בְּמִדָּה שֶׁאָדָם מוֹדֵד בָּהּ מוֹדְדִין לוֹ הֵן אָמְרוּ וּרְאִיתֶן עַל הָאָבְנָיִם אַף אַתָּה עָשִׂיתָ לָהֶם הַמַּיִם כַּאֲבָנִים וְהָיוּ הַמַּיִם מַכִּין אוֹתָם עַל מְקוֹם הָאֲבָנִים לְכָךְ נֶאֱמַר כְּמוֹ אָבֶן דָּבָר אַחֵר כְּמוֹ אָבֶן הִיא הָיְתָה מַכָּה בֵּינוֹנִית הָרְשָׁעִים שֶׁבָּהֶן הָיוּ מְטֹרָפִין כַּקַּשׁ הַבֵּינוֹנִיִּים כָּאֶבֶן הַפִּקְּחִים שֶׁבָּהֶן צָלֲלוּ כַּעוֹפֶרֶת בְּמַיִם אַדִּירִים דָּבָר אַחֵר כְּמוֹ אָבֶן עַל שֶׁהִקְשׁוּ לִבָּם כָּאֶבֶן אֲבָל אַתָּה טוּבְךָ וַחֲסָדֶיךָ הָרַבִּים וְרַחֲמֶיךָ עָלֵינוּ וִימִינְךָ פְּשׁוּטָה לְכָל בָּאֵי הָעוֹלָם שֶׁנֶּאֱמַר יְמִינְךָ יי נֶאְדָּרִי בַּכֹּחַ יְמִינְךָ יי תִּרְעַץ אוֹיֵב שְׁנֵי פְעָמִים כִּי יְמִינְךָ וּזְרוֹעֲךָ וְאוֹר פָּנֶיךָ כִּי רְצִיתָם וּכְתִיב בִּי נִשְׁבַּעְתִּי יָצָא מִפִּי צְדָקָה דָּבָר וְלֹא יָשׁוּב נֶאְדָּרִי בַּכֹּחַ נָאֶה אַתָּה וְאַדִּיר בַּכֹּחַ שֶׁנָּתַתָּ אָרְכָּהּ לְדוֹר הַמַּבּוּל לַעֲשׁוֹת תְּשׁוּבָה וְלֹא עָשׂוּ תְּשׁוּבָה שֶׁנֶּאֱמַר וַיֹּאמֶר יי לֹא יָדוֹן רוּחִי בָאָדָם וְלֹא גָמַרְתָּ לָהֶם כְּלָיָה עַד שֶׁהִשְׁלִימוּ רִשְׁעָם לְפָנֶיךָ וְכֵן אַתָּה מוֹצֵא בְּאַנְשֵׁי הַמִּגְדָּל שֶׁהֶאֱרַכְתָּ לָהֶם לַעֲשׁוֹת תְּשׁוּבָה וְלֹא עָשׂוּ שֶׁנֶּאֱמַר וַיֹּאמֶר יי הֵן עַם אֶחָד וְשָׂפָה אַחַת לְכֻלָּם וְזֶה הַחִלָּם לַעֲשׂוֹת וְעַתָּה לֹא יִבָּצֵר מֵהֶם כֹּל אֲשֶׁר יָזְמוּ לַעֲשׂוֹת וְאֵין עַתָּה אֶלָּא תְּשׁוּבָה שֶׁנֶּאֱמַר וְעַתָּה יִשְׂרָאֵל מָה יי אֱלֹהֶיךָ שֹׁאֵל מֵעִמָּךְ וְלֹא גָּמַרְתָּ עֲלֵיהֶם כְּלָיָה עַד שֶׁהִשְׁלִימוּ רִשְׁעָם לְפָנֶיךָ וְכֵן אַתְּ מוֹצֵא בְּאַנְשֵׁי סְדוֹם שֶׁהֶאֱרַכְתָּ לָהֶם לַעֲשׁוֹת תְּשׁוּבָה וְלֹא עָשׂוּ שֶׁנֶּאֱמַר וַיֹּאמֶר יי זַעֲקַת סְדֹם וַעֲמֹרָה כִּי רָבָּה וְחַטָּאתָם כִּי כָבְדָה מְאֹד אֵרְדָה נָּא וְאֶרְאֶה הַכְּצַעֲקָתָהּ הַבָּאָה אֵלַי עָשׂוּ כָּלָה וְאִם לֹא אֵדָעָה וְאוֹמֵר וַיי הִמְטִיר עַל סְדֹם וְעַל עֲמֹרָה גָּפְרִית וָאֵשׁ מֵאֵת יי מִן הַשָּׁמָיִם אִם עָשׂוּ תְּשׁוּבָה הֲרֵי מָטָר וְאִם לָאו הֲרֵי גָּפְרִית וָאֵשׁ וְלֹא גָּמַרְתָּ עֲלֵיהֶן כְּלָיָה עַד שֶׁהִשְׁלִימוּ רִשְׁעָן לְפָנֶיךָ עֶשֶׂר מַכּוֹת הֲבָאַת עַל הַמִּצְרִים בְּמִצְרַיִם וְלֹא גָּמַרְתָּ עֲלֵיהֶן כְּלָיָה עַד שֶׁהִשְׁלִימוּ רִשְׁעָן דָּבָר אַחֵר יְמִינְךָ יי נֶאְדָּרִי בַּכֹּחַ כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם הֵן עוֹשִׂין שְׂמֹאל יָמִין שֶׁנֶּאֱמַר יְמִינְךָ יי יְמִינְךָ יי שְׁנֵי פְעָמִים וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁלַּמָּקוֹם כִּבְיָכֹל הֵן עוֹשִׂין יָמִין שְׂמֹאל שֶׁנֶּאֱמַר הֵשִׁיב אָחוֹר יְמִינוֹ כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם אֵין שֵׁנָה לְפָנָיו שֶׁנֶּאֱמַר הִנֵּה לֹא יָנוּם וְלֹא יִישָׁן וּכְשֶׁאֵין עוֹשִׂין רְצוֹנוֹ שֶׁלַּמָּקוֹם כִּבְיָכֹל שֵׁנָה לְפָנָיו שֶׁנֶּאֱמַר וַיִּקַץ כְּיָשֵׁן אֲדֹנָי כְּגִבּוֹר מִתְרוֹנֵן מִיָּיִן כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם אֵין חֵמָה לְפָנָיו שֶׁנֶּאֱמַר חֵמָה אֵין לִי וּכְשֶׁאֵין עוֹשִׂין רְצוֹנוֹ שֶׁלַּמָּקוֹם חֵמָה לְפָנָיו שֶׁנֶּאֱמַר וְחָרָה אַף יי בָּכֶם כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם הוּא נִלְחָם לָהֶם שֶׁנֶּאֱמַר יי יִלָּחֵם לָכֶם וּכְשֶׁאֵין עוֹשִׂין רְצוֹנוֹ שֶׁלַּמָּקוֹם הוּא נִלְחָם בָּם שֶׁנֶּאֱמַר וַיֵּהָפֵךְ לָהֶם לְאוֹיֵב הוּא נִלְחַם בָּם וְלֹא עוֹד אֶלָּא שֶׁעוֹשִׂין רַחְמָן אַכְזָרִי שֶׁנֶּאֱמַר הָיָה אֲדֹנָי כְּאוֹיֵב בִּלַּע יִשְׂרָאֵל בִּלַּע כָּל אַרְמְנוֹתֶיהָ שִׁחֵת מִבְצָרָיו וַיֶּרֶב בְּבַת יְהוּדָה תַּאֲנִיָּה וַאֲנִיָּה תִּרְעַץ אוֹיֵב רָעַצְתָּ אוֹיֵב אֵינוֹ אוֹמֵר כָּן אֶלָּא תִּרְעַץ אוֹיֵב לֶעָתִיד לָבֹא שֶׁנֶּאֱמַר בְּזַעַם תִּצְעַד אָרֶץ בְּאַף תָּדוּשׁ גּוֹיִם תִּרְעַץ אוֹיֵב זֶה פַּרְעֹה שֶׁנֶּאֱמַר אָמַר אוֹיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֹ נַפְשִׁי אָרִיק חַרְבִּי תּוֹרִישֵׁמוֹ יָדִי דָּבָר אַחֵר זֶה עֵשָׂו שֶׁנֶּאֱמַר כֹּה אָמַר אֲדֹנָי יי יַעַן אָמַר הָאוֹיֵב עֲלֵיכֶם הֶאָח וּבָמוֹת עוֹלָם לְמוֹרָשָׁה הָיְתָה לָּנוּ וּבְרֹב גְּאוֹנְךָ תַּהֲרֹס קָמֶיךָ הִרְבֵּיתָ לְהִתְגָּאוֹת נֶגֶד מִי שֶׁקָּם נֶגְדָּךְ וּמִי הֵם שֶׁקָּמוּ נֶגְדָּךְ הֵם שֶׁקָּמוּ נֶגֶד בָּנֶיךָ תַּהֲרֹס קָמֶיךָ תַּהֲרֹס קָמֵינוּ אֵין כְּתִיב כָּן אֶלָּא תַּהֲרֹס קָמֶיךָ מַגִּיד הַכָּתוּב שֶׁכָּל מִי שֶׁקָּם כְּנֶגֶד יִשְׂרָאֵל כְּאִלּוּ קָם כְּנֶגֶד הַקֹּדֶשׁ בָּרוּךְ הוּא וְכֵן הוּא אוֹמֵר אַל תִּשְׁכַּח קוֹל צֹרְרֶיךָ שְׁאוֹן קָמֶיךָ עֹלֶה תָמִיד כִּי הִנֵּה אֹיְבֶיךָ יי כִּי הִנֵּה אוֹיְבֶיךָ יֶהֱמָיוּן וּמְשַׂנְאֶיךָ נָשְׂאוּ רֹאשׁ מִפְּנֵי מָה עַל עַמְּךָ יַעֲרִימוּ סוֹד וְיִתְיָעֲצוּ עַל צְפוּנֶיךָ הֲלוֹא מְשַׂנְאֶיךָ יי אֶשְׂנָא וּבִתְקוֹמְמֶיךָ אֶתְקוֹטָט מִפְּנֵי מָה תַּכְלִית שִׂנְאָה שְׂנֵאתִים לְאוֹיְבִים הָיוּ לִי וְכֵן הוּא אוֹמֵר כִּי הַנֹּגֵעַ בָּכֶם נֹגֵעַ בְּבָבַת עֵינוֹ רַבִּי יְהוּדָה אוֹמֵר בְּבָבַת עַיִן אֵינוֹ אוֹמֵר כָּן אֶלָּא בְּבָבַת עֵינוֹ כְּתִיב כִּבְיָכֹל כְּלַפֵּי מַעְלָה אֶלָּא שֶׁכִּנָּה הַכָּתוּב כַּיּוֹצֵא בוֹ וַאֲמַרְתֶּם הִנֵּה מַתְּלָאָה וְהִפַּחְתֶּם אוֹתוֹ אֶלָּא שֶׁכִּנָּה הַכָּתוּב כַּיּוֹצֵא בוֹ וְהִגַּדְתִּי לוֹ כִּי שֹׁפֵט אֲנִי אֶת בֵּיתוֹ עַד עוֹלָם בַּעֲוֹן אֲשֶׁר יָדַע כִּי מְקַלְלִים לָהֶם בָּנָיו וְלֹא כִהָה בָּם אֶלָּא שֶׁכִּנָּה הַכָּתוּב כַּיּוֹצֵא בוֹ לָמָה שַׂמְתַּנִי לְמִפְגָּע לָךְ וָאֶהְיֶה עָלַי לְמַשָּׂא כִּנָּה הַכָּתוּב כַּיּוֹצֵא בוֹ הֲלוֹא אַתָּה מִקֶּדֶם יי אֱלֹהַי קְדֹשִׁי לֹא נָמוּת כִּנָּה הַכָּתוּב כַּיּוֹצֵא בוֹ הַהֵימִיר גּוֹי אֱלֹהִים וְהֵמָּה לֹא אֱלֹהִים וְעַמִּי הֵמִיר כְּבוֹדוֹ כִּנָּה הַכָּתוּב כַּיּוֹצֵא בוֹ וַיָּמִירוּ אֶת כְּבוֹדָם בְּתַבְנִית שׁוֹר כִּנָּה הַכָּתוּב וְאַל אֶרְאֶה בְּרָעָתִי כִּנָּה הַכָּתוּב כַּיּוֹצֵא בוֹ אֵין לָנוּ חֵלֶק בְּדָוִד וְלֹא נַחֲלָה לָנוּ בְּבֶן יִשַׁי אִישׁ לְאֹהָלָיו יִשְׂרָאֵל כִּנָּה הַכָּתוּב וְהִנָּם שֹׁלְחִים אֶת הַזְּמוֹרָה אֶל אַפָּם כִּנָּה הַכָּתוּב בְּצֵאתוֹ מֵרֶחֶם אִמּוֹ מְרַחֵם אִמֵּנוּ הָיָה לוֹ לוֹמַר כִּנָּה הַכָּתוּב אַף כָּן אַתָּה אוֹמֵר כִּי כֹה אָמַר יי צְבָאוֹת אַחַר כָּבוֹד שְׁלָחַנִי אֶל הַגּוֹיִם הַשֹּׁלְלִים אֶתְכֶם כִּי הַנֹּגֵעַ בָּכֶם נֹגֵעַ בְּבָבַת עֵינוֹ רַבִּי יְהוּדָה אוֹמֵר בְּבָבַת אֵין כְּתִיב כָּן אֶלָּא בְּבָבַת עֵינוֹ כִּבְיָכֹל כְּלַפֵּי מַעְלָה הַכָּתוּב מְדַבֵּר אֶלָּא שֶׁכִּנָּה הַכָּתוּב וְכָל מִי שֶׁעוֹזֵר אֶת יִשְׂרָאֵל כְּאִלּוּ עוֹזֵר לְהַקֹּדֶשׁ בָּרוּךְ הוּא שֶׁנֶּאֱמַר אוֹרוּ מֵרוֹז אָמַר מַלְאַךְ יי אֹרוּ אָרוֹר יֹשְׁבֶיהָ כִּי לֹא בָאוּ לְעֶזְרַת יי לְעֶזְרַת יי בַּגִּבּוֹרִים הִרְבֵּיתָ לְהִתְגָּאוֹת כְּנֶגֶד מִי שֶׁקָּם כְּנֶגְדָּךְ וּמִי קָמוּ כְּנֶגְדָּךְ מִי שֶׁקָּמוּ כְּנֶגֶד בָּנֶיךָ וּמַה טִּיבָן וַיְהִי בִּימֵי אַמְרָפֶל מֶלֶךְ שִׁנְעָר אַרְיוֹךְ מֶלֶךְ אֶלָּסָר כְּדָרְלָעֹמֶר מֶלֶךְ עֵילָם וְתִדְעָל מֶלֶךְ גּוֹיִם וַיֵּחָלֵק עֲלֵיהֶם לַיְלָה הוּא וַעֲבָדָיו וַיַּכֵּם מִי הֵעִיר מִמִּזְרָח צֶדֶק יִקְרָאֵהוּ לְרַגְלוֹ מַהוּ אוֹמֵר יִרְדְּפֵם יַעֲבוֹר שָׁלוֹם אֹרַח בְּרַגְלָיו לֹא יָבוֹא וְכֵן הוּא אוֹמֵר לְדָוִד מִזְמוֹר נְאֻם יי לַאדֹנִי שֵׁב לִימִינִי עַד אָשִׁית אֹיְבֶיךָ הֲדֹם לְרַגְלֶיךָ מַטֵּה עֻזְּךָ יִשְׁלַח יי מִצִּיּוֹן רְדֵה בְּקֶרֶב אֹיְבֶיךָ עַמְּךָ נְדָבֹת בְּיוֹם חֵילֶךָ בְּהַדְרֵי קֹדֶשׁ מֵרֶחֶם מִשְׁחָר לְךָ טַל יַלְדֻתֶיךָ נִשְׁבַּע יי וְלֹא יִנָּחֵם אַתָּה כֹהֵן לְעוֹלָם עַל דִּבְרָתִי מַלְכִּי צֶדֶק מַהוּ אוֹמֵר אֲדֹנָי עַל יְמִינְךָ מָחַץ בְּיוֹם אַפּוֹ מְלָכִים הִרְבֵּיתָ לְהִתְגָּאוֹת כְּנֶגֶד מִי שֶׁקָּמוּ כְּנֶגְדָּךְ וּמִי קָמוּ כְּנֶגְדָּךְ מִי שֶׁקָּמוּ כְּנֶגֶד בָּנֶיךָ פַּרְעֹה וְחֵילוֹ שֶׁנֶּאֱמַר וַיִּקַּח שֵׁשׁ מֵאוֹת רֶכֶב בָּחוּר וְכֹל רֶכֶב מִצְרָיִם וְשָׁלִשִׁם עַל כֻּלּוֹ מַהוּ אוֹמֵר מַרְכְּבֹת פַּרְעֹה וְחֵילוֹ יָרָה בַיָּם וּמִבְחַר שָׁלִשָׁיו טֻבְּעוּ בְיַם סוּף סִיסְרָא וְכָל רִכְבּוֹ שֶׁנֶּאֱמַר וַיַּזְעֵק סִיסְרָא אֶת כָּל רִכְבּוֹ תְּשַׁע מֵאוֹת רֶכֶב בַּרְזֶל וְאֶת כָּל הָעָם אֲשֶׁר אִתּוֹ מֵחֲרֹשֶׁת הַגּוֹיִם אֶל נַחַל קִישׁוֹן מַהוּ אוֹמֵר מִן שָׁמַיִם נִלְחָמוּ סַנְחֵרִיב וְכָל אֲגַפָּיו שֶׁנֶּאֱמַר בְּיַד עֲבָדֶיךָ חֵרַפְתָּ אֲדֹנָי וַתֹּאמֶר בְּרֹב רִכְבִּי אֲנִי עָלִיתִי מְרוֹם הָרִים יַרְכְּתֵי לְבָנוֹן וְאֶכְרֹת קוֹמַת אֲרָזָיו מִבְחַר בְּרֹשָׁיו וְאָבוֹא מְרוֹם קִצּוֹ יַעַר כַּרְמִלּוֹ מַהוּ אוֹמֵר וַיִּשְׁלַח יי מַלְאָךְ וַיַּכְחֵד כָּל גִּבּוֹר חַיִל נְבוּכַדְנֶצַּר וְכָל הֲמוֹנוֹ שֶׁנֶּאֱמַר וְאַתָּה אָמַרְתָּ בִלְבָבְךָ הַשָּׁמַיִם אֶעֱלֶה אָמַר נְבוּכַדְנֶצַּר אֶעֱשֶׂה לִי עָב קְטַנָּה וְאָדוּר בְּתוֹכָהּ שֶׁנֶּאֱמַר אֶעֱלֶה עַל בָּמֳתֵי עָב אֶדַּמֶּה לְעֶלְיוֹן אָמַר הַקֹּדֶשׁ בָּרוּךְ הוּא אַתָּה רָצִיתָ לִפְרֹשׁ עַצְמָךְ מִבְּנֵי אָדָם סוֹף בְּנֵי אָדָם נִפְרָשִׁין מִמָּךְ שֶׁנֶּאֱמַר לִקְצָת יַרְחִין תְּרֵי עֲשַׂר עַל הֵיכַל מַלְכוּתָא דִּי בָבֶל מְהַלֵּךְ הֲוָה עָנֵה מַלְכָּא וְאָמַר הֲלָא דָא הִיא בָּבֶל רַבְּתָא דִּי אֲנָה בֱנַיְתַהּ לְבֵית מַלְכוּ בִּתְקַף חִסְנִי וְלִיקָר הַדְרִי עוֹד מִלְּתָא בְּפֻם מַלְכָּא קָל מִן שְׁמַיָּא נְפַל לָךְ אָמְרִין נְבוּכַדְנֶצַּר מַלְכָּא מַלְכוּתָא עֲדָת מִנָּךְ בַּהּ שַׁעֲתָא מִלְּתָא סָפַת עַל נְבוּכַדְנֶצַּר וּמִן אֲנָשָׁא טְרִיד וְעִשְׂבָּא כְתוֹרִין יֵאכֻל וּמִטַּל שְׁמַיָּא גִּשְׁמֵהּ יִצְטַבַּע עַד דִּי שַׂעְרֵהּ כְּנִשְׁרִין רְבָה וְטִפְרוֹהִי כְצִפְּרִין מַהוּ אוֹמֵר כֹּלָּא מְּטָא עַל נְבוּכַדְנֶצַּר מַלְכָּא בֵּלְשַׁאצַּר מַלְכָּא עֲבַד לְחֶם רַב לְרַבְרְבָנוֹהִי אֲלַף וְלָקֳבֵל אַלְפָּא חַמְרָא שָׁתֵה בֵּאדַיִן הַיְתִיו מָאנֵי דַהֲבָא דִּי הַנְפִּקוּ מִן הֵיכְלָא דִּי בֵית אֱלָהָא דִּי בִירוּשְׁלֶם וְאִשְׁתִּיו בְּהוֹן מַלְכָּא וְרַבְרְבָנוֹהִי שֵׁגְלָתֵהּ וּלְחֵנָתֵהּ אִשְׁתִּיו חַמְרָא וְשַׁבַּחוּ לֵאלָהֵי דַּהֲבָא וְכַסְפָּא נְחָשָׁא פַרְזְלָא אָעָא וְאַבְנָא בַּהּ שַׁעֲתָה נְפַקָה אֶצְבְּעָן דִּי יַד אֱנָשׁ וְכָתְבָן לָקֳבֵל נֶבְרַשְׁתָּא עַל גִּירָא דִּי כְתַל הֵיכְלָא דִּי מַלְכָּא וּמַלְכָּא חָזֵה פַּס יְדָא דִּי כָתְבָה אֱדַיִן מַלְכָּא זִיוֹהִי שְׁנוֹהִי וְרַעְיֹנֹהִי יְבַהֲלוּנֵּהּ וְקִטְרֵי חַרְצֵהּ מִשְׁתָּרַיִן וְאַרְכֻבָּתֵהּ דָּא לְדָא נָקְשָׁן וְעָלָיו הוּא אוֹמֵר הוֹי מַשְׁקֵה רֵעֵהוּ מְסַפֵּחַ חֲמָתְךָ וְאַף שַׁכֵּר וְאוֹמֵר שָׂבַעְתָּ קָלוֹן מִכָּבוֹד וְאוֹמֵר בֵּהּ בְּלֵילְיָא קְטִיל בֵּלְאשַׁצַּר מַלְכָּא כַשְׂדָּאָה תַּהֲרֹס קָמֶיךָ הָרַסְתָּ קָמֶיךָ אֵין כְּתִיב כָּן אֶלָּא תַּהֲרֹס קָמֶיךָ לֶעָתִיד לָבֹא שֶׁנֶּאֱמַר אֱלֹהִים הֲרָס שִׁנֵּימוֹ בְּפִימוֹ מִפְּנֵי מָה כִּי לֹא יָבִינוּ אֶל פְּעֻלֹּת יי וְאֶל מַעֲשֵׂה יָדָיו יֶהֶרְסֵם וְלֹא יִבְנֵם יֶהֶרְסֵם בָּעוֹלָם הַזֶּה וְלֹא יִבְנֵם לָעוֹלָם הַבָּא תְּשַׁלַּח חֲרֹנְךָ שָׁלַחְתָּ חֲרֹנְךָ אֵין כְּתִיב כָּן אֶלָּא תְּשַׁלַּח חֲרֹנְךָ לֶעָתִיד לָבֹא שֶׁנֶּאֱמַר שְׁפָךְ עֲלֵיהֶם זַעְמֶךָ וַחֲרוֹן אַפְּךָ יַשִּׂיגֵם וְאוֹמֵר שְׁפֹךְ חֲמָתְךָ עַל הַגּוֹיִם אֲשֶׁר לֹא יְדָעוּךָ וְעַל מִשְׁפָּחוֹת אֲשֶׁר בְּשִׁמְךָ לֹא קָרָאוּ מִפְּנֵי מָה כִּי אָכְלוּ אֶת יַעֲקֹב וַאֲכָלֻהוּ וַיְכַלֻּהוּ וְאֶת נָוֵהוּ הֵשַׁמּוּ יֹאכְלֵמוֹ כַּקַּשׁ אֲכָלֵמוֹ כַּקַּשׁ אֵין כְּתִיב כָּן אֶלָּא יֹאכְלֵמוֹ כַּקַּשׁ לֶעָתִיד לָבֹא שֶׁנֶּאֱמַר וְהָיָה בֵית יַעֲקֹב אֵשׁ וּבֵית יוֹסֵף לֶהָבָה וְאוֹמֵר בַּיּוֹם הַהוּא אָשִׂים אֶת אַלֻּפֵי יְהוּדָה כְּכִיּוֹר אֵשׁ בְּעֵצִים וּכְלַפִּיד אֵשׁ בְּעָמִיר וְאָכְלוּ עַל יָמִין וְעַל שְׂמֹאול אֶת כָּל הָעַמִּים סָבִיב וְיָשְׁבָה יְרוּשָׁלִַם עוֹד תַּחְתֶּיהָ בִּירוּשָׁלִָם כָּל הָעֵצִים כְּשֶׁהֵן דּוֹלְקִין אֵין קוֹלָן הוֹלֵךְ אֲבָל הַקַּשׁ כְּשֶׁהוּא דּוֹלֵק קוֹלוֹ הוֹלֵךְ כָּךְ הָיָה קוֹלָן שֶׁלְּמִצְרָיִם הוֹלֵךְ מִפְּנֵי הַפֻּרְעָנוּת שֶׁהֵבֵאתָ עֲלֵיהֶם כָּל הָעֵצִים כְּשֶׁהֵן דּוֹלְקִין יֵשׁ בָּהֶן מַמָּשׁ אֲבָל הַקַּשׁ כְּשֶׁהוּא דּוֹלֵק אֵין בּוֹ מַמָּשׁ לְפִי שֶׁנֶּאֱמַר וַיִּקַּח שֵׁשׁ מֵאוֹת רֶכֶב בָּחוּר וְכֹל רֶכֶב מִצְרָיִם וְשָׁלִשִׁם עַל כֻּלּוֹ שׁוֹמֵעַ אֲנִי שֶׁהָיָה בָּהֶם מַמָּשׁ תִּלְמֹד לוֹמַר יֹאכְלֵמוֹ כַּקַּשׁ מָה הַקַּשׁ כְּשֶׁהוּא דּוֹלֵק אֵין בּוֹ מַמָּשׁ כָּךְ הַמִּצְרִיִּים כְּשֶׁהָיוּ דּוֹלְקִין לֹא הָיָה בָּהֶן מַמָּשׁ מִפְּנֵי הַפֻּרְעָנוּת שֶׁהֵבֵאתָ עֲלֵיהֶם וְכֵן הוּא אוֹמֵר יַחְדָּו יִשְׁכְּבוּ בַּל יָקוּמוּ דָּעֲכוּ כַּפִּשְׁתָּה כָבוּ לְלַמְּדָךְ שֶׁלֹּא הָיְתָה מַלְכוּת יְרוּדָה מִשֶּׁלְּמִצְרָיִם אֶלָּא שֶׁנָּטְלָה שְׂרָרָה לְשָׁעָה בִּשְׁבִיל כְּבוֹדָן שֶׁלְּיִשְׂרָאֵל וּכְשֶׁהוּא מוֹשֵׁל אֶת הַמַּלְכִיּוֹת אֵינוֹ מוֹשֵׁל אוֹתָם אֶלָּא בָאֲרָזִים שֶׁנֶּאֱמַר הִנֵּה אַשּׁוּר אֶרֶז בַּלְּבָנוֹן וְאוֹמֵר וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם אֲשֶׁר כְּגֹבַהּ אֲרָזִים גָּבְהוֹ וְאוֹמֵר אִילָנָא דִּי חֲזַיְתָ דִּי רְבָה וּתְקִף וְרוּמֵהּ יִמְטֵא לִשְׁמַיָּא וַחֲזוֹתֵהּ לְכָל אַרְעָא וּכְשֶׁהוּא מוֹשֵׁל אֶת הַמִּצְרִים אֵינוֹ מוֹשְׁלָם אֶלָּא בַקַּשׁ שֶׁנֶּאֱמַר יֹאכְלֵמוֹ כַּקַּשׁ כְּשֶׁהוּא מוֹשֵׁל אֶת הַמַּלְכִיּוֹת אֵינוֹ מוֹשְׁלָן אֶלָּא בַכֶּסֶף וְזָהָב שֶׁנֶּאֱמַר צַלְמָא רֵאשֵׁהּ דִּי דְהַב טָב וּכְשֶׁהוּא מוֹשֵׁל אֶת הַמִּצְרִים אֵינוֹ מוֹשְׁלָן אֶלָּא בַּעוֹפֶרֶת שֶׁנֶּאֱמַר צָלְלוּ כַּעוֹפֶרֶת כְּשֶׁהוּא מוֹשֵׁל אֶת הַמַּלְכִיּוֹת אֵינוֹ מוֹשְׁלָן אֶלָּא בַחַיּוֹת שֶׁנֶּאֱמַר וְאַרְבַּע חֵיוָן רַבְרְבָן וּכְשֶׁהוּא מוֹשֵׁל אֶת הַמִּצְרִים אֵינוֹ מוֹשְׁלָן אֶלָּא בַּשּׁוּעָלִים שֶׁנֶּאֱמַר אֶחֱזוּ לָנוּ שֻׁעָלִים שָׁאַל אַנְטוֹנִינוּס אֶת רַבֵּנוּ הַקָּדוֹשׁ אֲנִי מְבַקֵּשׁ לֵילֵךְ לאָלֶכְּסַנְדְּרִיָה שֶׁמָּא יַעֲמֹד מֶלֶךְ וִינַצְּחֵנִי אָמַר לוֹ אֵינִי יוֹדֵעַ מִכָּל מָקוֹם כָּתוּב לָנוּ שֶׁאֵין אֶרֶץ מִצְרָיִם יְכוֹלָה לְהַעֲמִיד לֹא מֶלֶךְ וְלֹא שָׂר שֶׁנֶּאֱמַר וְנָשִׂיא מֵאֶרֶץ מִצְרַיִם לֹא יִהְיֶה עוֹד מִן הַמַּמְלָכוֹת תִּהְיֶה שְׁפָלָה וְלֹא תִתְנַשֵּׂא עוֹד עַל הַגּוֹיִם וְהִמְעַטְתִּים לְבִלְתִּי רְדוֹת בַּגּוֹיִם וּבְרוּחַ אַפֶּיךָ נֶעֶרְמוּ מַיִם בַּמִּדָּה שֶׁמָּדְדוּ בָהּ מָדַדְתָּ לָהֶם הֵם אָמְרוּ הָבָה נִתְחַכְּמָה לוֹ אַף אַתָּה נָתַתָּ עָרְמָה לַמַּיִם וְהָיוּ הַמַּיִם נִלְחָמִים בָּהֶם בְּכָל מִינֵי פֻרְעָנִיּוֹת לְכָךְ נֶאֱמַר וּבְרוּחַ אַפֶּיךָ נֶעֶרְמוּ מַיִם דָּבָר אַחֵר וּבְרוּחַ אַפֶּיךָ נֶעֶרְמוּ מַיִם עֲשָׂאָן כְּמִין עֲרֵמוֹת נִצְּבוּ כְמוֹ נֵד מַה נֵּד צָרוּר אֵינוֹ לֹא מוֹצִיא וְלֹא מַכְנִיס כָּךְ הָיְתָה נַפְשָׁם שֶׁלַּמִצְרִיִּים צְרוּרָה בָהֶם וְלֹא מוֹצִיאִין וְלֹא מַכְנִיסִין וְיִשְׂרָאֵל אוֹכְלִין וְשׁוֹתִין וּשְׂמֵחִים יָצְאוּ לָהֶם זִכְרֵי מַיִם מְתוּקִין מִתּוֹךְ מְלוּחִים שֶׁנֶּאֱמַר וַיּוֹצִא נוֹזְלִים מִסָּלַע וְאֵין נוֹזְלִים אֶלָּא מַיִם חַיִּים שֶׁנֶּאֱמַר מַעְיַן גַּנִּים בְּאֵר מַיִם חַיִּים וְאוֹמֵר שְׁתֵה מַיִם מִבּוֹרֶךָ וְנֹזְלִים מִתּוֹךְ בְּאֵרֶךָ דָּבָר אַחֵר נִצְּבוּ כְמוֹ נֵד מַה נֵּד צָרוּר אֵינוֹ לֹא מוֹצִיא וְלֹא מַכְנִיס כָּךְ הָיְתָה נַפְשָׁם שֶׁלְּמִצְרָיִם צְרוּרָה בָהֶם וְלֹא מוֹצִיאִין וְלֹא מַכְנִיסִין מְעֻלָּפִים מֵרֵיחַ הַיָּם שֶׁנֶּאֱמַר יַרְתִּיחַ כַּסִּיר מְצוּלָה יָם יָשִׂים כַּמֶּרְקָחָה וְיִשְׂרָאֵל נֶעֱשָׂה לָהֶם הַיָּם מִינֵי בְשָׂמִים שֶׁנֶּאֱמַר יָם יָשִׂים כַּמֶּרְקָחָה וְאוֹמֵר עוּרִי צָפוֹן וּבוֹאִי תֵימָן הָפִיחִי גַנִּי יִזְּלוּ בְשָׂמָיו קָפְאוּ תְהֹמֹת בְּלֶב יָם עֲשָׂאָן כְּמִין כִּפָּה בְּלֵב יָם הֵיאָךְ לִבּוֹ שֶׁלְּאָדָם נָתוּן מִשְּׁנֵי חֲלָקִים וּלְמַעְלָן כָּךְ קָפָא עֲלֵיהֶם הַיָּם מִשְּׁנֵי חֲלָקָיו וּלְמַעְלָה הַיָּם אֵין לוֹ לֵב וְנָתַן לוֹ לֵב שֶׁנֶּאֱמַר בְּלֶב יָם הָאֵלָה לֹא הָיָה לָהּ לֵב וְנָתַן לָהּ לֵב שֶׁנֶּאֱמַר עוֹדֶנּוּ חַי בְּלֵב הָאֵלָה הַשָּׁמַיִם לֹא הָיָה לָהֶם לֵב וְנָתַן לָהֶם לֵב שֶׁנֶּאֱמַר וְהָהָר בֹּעֵר בָּאֵשׁ עַד לֵב הַשָּׁמַיִם יָבֹא הַיָּם שֶׁאֵין לוֹ לֵב וְנָתַן לוֹ לֵב וְיִפָּרַע מִן הַמִּצְרִים שֶׁהָיָה לָהֶם לֵב וְשִׁעְבְּדוּ אֶת יִשְׂרָאֵל בְּכָל מִינֵי פֻרְעָנִיּוֹת שֶׁנֶּאֱמַר וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ תָּבֹא הָאֵלֶּה שֶׁאֵין לָהּ לֵב וְנָתַן לָהּ לֵב וְתִפָּרַע מֵאַבְשָׁלוֹם שֶׁהָיָה לוֹ לֵב וְגָנַב שָׁלֹשׁ גְּנֵבוֹת לֵב אָבִיו וְלֵב בֵּית דִּין וְלֵב אַנְשֵׁי יִשְׂרָאֵל שֶׁנֶּאֱמַר וַיְגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל יָבֹאוּ הַשָּׁמַיִם שֶׁאֵין לָהֶם לֵב וְנָתַן לָהֶם לֵב וְיוֹרִידוּ הַמָּן כַּטַּל לְיִשְׂרָאֵל שֶׁהָיָה לָהֶם לֵב וְקִבְּלוּ הַתּוֹרָה וְעָבְדוּ הַשֵּׁם בְּכָל לְבָבָם וּבְכָל נַפְשָׁם שֶׁנֶּאֱמַר וְאָהַבְתָּ אֵת יי אֱלֹהֶיךָ בְּכָל לְבָבְךָ וּבְכָל נַפְשְׁךָ וּבְכָל מְאֹדֶךָ וְלֹא הַשָּׁמַיִם בִּלְבַד שָׂמְחוּ בִּגְאֻלַּת יִשְׂרָאֵל אֶלָּא אַף הֶהָרִים וְכָל גְּבָעוֹת עֵץ פְּרִי וְכָל אֲרָזִים שֶׁנֶּאֱמַר רָנּוּ שָׁמַיִם כִּי עָשָׂה יי הָרִיעוּ תַּחְתִּיּוֹת אָרֶץ פִּצְחוּ הָרִים רִנָּה יַעַר וְכָל עֵץ בּוֹ מִפְּנֵי מָה כִּי גָאַל יי יַעֲקֹב וּבְיִשְׂרָאֵל יִתְפָּאָר וְאָמַר רָנּוּ שָׁמַיִם וְגִילִי אָרֶץ וּפִצְחוּ הָרִים רִנָּה מִפְּנֵי מָה כִּי נִחַם יי עַמּוֹ גָּאַל יְרוּשָׁלִָם אָמַר אוֹיֵב זֶה הָיָה תְּחִלַּת הַפָּרָשָׁה וְלָמָּה נִכְתַּב כָּן שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ וַיְהִי בַּיּוֹם הַשְּׁמִינִי קָרָא מֹשֶׁה זוֹ הָיְתָה תְּחִלַּת הַפָּרָשָׁה וְלָמָּה נִכְתַּב כָּן שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ בִּשְׁנַת מוֹת הַמֶּלֶךְ עֻזִּיָּהוּ וָאֶרְאֶה אֶת אֲדֹנָי יֹשֵׁב עַל כִּסֵּא רָם וְנִשָּׂא וְשׁוּלָיו מְלֵאִים אֶת הַהֵיכָל זֶה הָיָה תְּחִלַּת הַסֵּפֶר וְלָמָּה נִכְתַּב כָּן לְפִי שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ בֶּן אָדָם עֲמֹד עַל רַגְלֶיךָ וְיֵשׁ אוֹמְרִים בֶּן אָדָם חוּד חִידָה זֶה הָיָה תְּחִלַּת הַסֵּפֶר וְלָמָּה נִכְתַּב כָּן לְפִי שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ הָלֹךְ וְקָרָאתָ בְאָזְנֵי יְרוּשָׁלִַם לֵאמֹר כֹּה אָמַר יי זָכַרְתִּי לָךְ חֶסֶד נְעוּרַיִךְ אַהֲבַת כְּלוּלֹתָיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה זֶה הָיָה תְּחִלַּת הַסֵּפֶר וְלָמָּה נִכְתַּב כָּן מִפְּנֵי שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ גֶּפֶן בּוֹקֵק יִשְׂרָאֵל זֶה הָיָה תְּחִלַּת הַסֵּפֶר וְלָמָּה נִכְתַּב כָּן לְפִי שֶׁאֵין מֻקְדָּם וּמְאֻחָר בַּתּוֹרָה כַּיּוֹצֵא בוֹ אֲנִי קֹהֶלֶת הָיִיתִי מֶלֶךְ עַל יִשְׂרָאֵל בִּירוּשָׁלִָם זֶה הָיָה תְּחִלַּת הַסֵּפֶר וְלָמָּה נִכְתַּב כָּן לְפִי שֶׁאֵין מֻקְדָּם וּמְאֻחָר בַּתּוֹרָה אָמַר אוֹיֵב זֶה פַרְעֹה וְכִי מֵאַיִן יָדְעוּ יִשְׂרָאֵל מַה חָשַׁב עֲלֵיהֶם פַּרְעֹה בְּמִצְרַיִם אֶלָּא רוּחַ הַקֹּדֶשׁ שָׁרְתָה עֲלֵיהֶם וְהָיוּ יוֹדְעִין מַה פַּרְעֹה חָשַׁב עֲלֵיהֶם בְּמִצְרַיִם כֵּיוָן שֶׁרָאָה פַרְעֹה שֶׁיָּצְאוּ יִשְׂרָאֵל אָמַר לֹא דַּיֵּינוּ לִרְדֹּף אַחֲרֵי יִשְׂרָאֵל אֶלָּא בִּשְׁבִיל כֶּסֶף וְזָהָב שֶׁלָּקְחוּ מִמֶּנּוּ כְּדַי הוּא כֵּיוָן שֶׁרָאוּ מִקְצָת הָעָם שֶׁאִבְּדוּ מָמוֹנָם מוּעָט אָמְרוּ הָא וַתְּרָה לֹא נִרְדֹּף אַחֲרֵי יִשְׂרָאֵל כֵּיוָן שֶׁרָאָה פַרְעֹה כָּךְ אָמַר כֻּלָּנוּ שָׁוִין בַּבִּזָּה שֶׁנֶּאֱמַר אֲחַלֵּק שָׁלָל וְלֹא עוֹד אֶלָּא שֶׁאֲנִי פּוֹתֵחַ לָכֶם תֵיסַוְרָיוֹת שֶׁלְּכֶסֶף וְזָהָב וּמְחַלֵּק לָכֶם אֲבָנִים טוֹבוֹת וּמַרְגָּלִיּוֹת דָּבָר אַחֵר אָמַר אוֹיֵב זֶה פַרְעֹה וְלֹא יָדַע מָה אָמַר לְאָדָם מַעַרְכֵי לֵב וּמֵיי מַעֲנֵה לָשׁוֹן נִרְדֹּף נַשִּׂיג נְחַלֵּק אֵין כְּתִיב כָּן אֶלָּא אֶרְדֹּף אַשִּׂיג אֲחַלֵּק שָׁלָל מֻרְדָּף אֲנִי לָהֶם מֻתְפָּשׂ אֲנִי לָהֶם מְחֻלָּק הוּא שְׁלָלִי וּמָמוֹנִי לָהֶם תִּמְלָאֵם אֵינוֹ אוֹמֵר כָּן אֶלָּא תִּמְלָאֵמוֹ נַפְשִׁי מְמַלְּאִים הֵם נַפְשָׁם מִמֶּנִּי תּוֹרִישֵׁם יָדִי אֵינוֹ אוֹמֵר כָּן אֶלָּא תּוֹרִישֵׁמוֹ יָדִי מוֹרִישׁ אֲנִי עָשְׁרִי וּכְבוֹדִי לָהֶם לְשֶׁעָבַר הֱיִיתֶם בּוֹזְזִים בָּהֶם וְהָיִיתִי תּוֹבֵעַ מִיֶּדְכֶם בְּנִמּוּסֵי מַלְכוּת אֲבָל כָּן אֲחַלֵּק שָׁלָל לְשֶׁעָבַר הֱיִיתֶם הוֹרְגִים בָּהֶם וְהָיִיתִי תּוֹבֵעַ מִיֶּדְכֶם בְּנִמּוּסֵי מַלְכוּת אֲבָל כָּן אָרִיק חַרְבִּי לְשֶׁעָבַר הֱיִיתֶם רוֹצִים לֶאֱנֹס נְשֵׁיהֶן וּבְנֵיהֶן וּבְנוֹתֵיהֶן וְהָיִיתִי תּוֹבֵעַ מִיֶּדְכֶם בְּנִמּוּסֵי מַלְכוּת אֲבָל כָּן תּוֹרִישֵׁמוֹ יָדִי וְיֵשׁ אוֹמְרִים אֶתֵּן חַרְבִּי אֵינוֹ אוֹמֵר אֶלָּא אָרִיק חַרְבִּי אָמַר לְבְעֹל אֶת זְכוּרֵיהֶם כָּעִנְיָן שֶׁנֶּאֱמַר וְהֵרִיקוּ חַרְבוֹתָם עַל יְפִי חָכְמָתֶךָ וְנָתְנוּ חַרְבוֹתָם אֵינוֹ אוֹמֵר אֶלָּא וְהֵרִיקוּ חַרְבוֹתָם וּלְפִי שֶׁגָּאָה וְגָבַהּ לִבּוֹ הִשְׁפִּילוֹ הַקֹּדֶשׁ בָּרוּךְ הוּא וּבִזּוּהוּ כָל הָאֻמּוֹת שָׁלֹשׁ כִּתּוֹת נֶעֱשׂוּ מִצְרָיִם עַל יִשְׂרָאֵל עַל הַיָּם אַחַת אוֹמֶרֶת נִטֹּל מָמוֹנָם וּמָמוֹנֵנוּ וְלֹא נַהַרְגֵם וְאַחַת אוֹמֶרֶת נַהַרְגֵם וְלֹא נִטֹּל מָמוֹנָם וְאַחַת אוֹמֶרֶת נַהַרְגֵם וְנִטֹּל מָמוֹנָם זוֹ שֶׁאוֹמֶרֶת נִטֹּל מָמוֹנָם וְלֹא נַהַרְגֵם אֲחַלֵּק שָׁלָל זוֹ שֶׁאוֹמֶרֶת נַהַרְגֵם וְלֹא נִטֹּל מָמוֹנָם תִּמְלָאֵמוֹ נַפְשִׁי זוֹ שֶׁאוֹמֶרֶת נַהַרְגֵם וְנִטֹּל מָמוֹנָם אָרִיק חַרְבִּי תּוֹרִישֵׁמוֹ יָדִי חֲמִשָּׁה דְבָרִים הָיָה פַּרְעֹה עוֹמֵד וּמְנָאֵץ בְּתוֹךְ אֶרֶץ מִצְרָיִם אָמַר אוֹיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֹ נַפְשִׁי אָרִיק חַרְבִּי תּוֹרִישֵׁמוֹ יָדִי וּכְנֶגְדָּן שֶׁלַּחֲמִשָּׁה דְבָרִים הֱשִׁיבַתּוּ רוּחַ הַקֹּדֶשׁ וְאָמְרָה לוֹ נָשַׁפְתָּ בְרוּחֲךָ כִּסָּמוֹ יָם צָלְלוּ כַּעוֹפֶרֶת בְּמַיִם אַדִּירִים יְמִינְךָ יי תִּרְעַץ אוֹיֵב וּבְרֹב גְּאוֹנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֹ כַּקַּשׁ נָטִיתָ יְמִינְךָ מָשָׁל לְלֶסְטֵיס שֶׁהָיָה עוֹמֵד וּמְנָאֵץ אַחַר פַּלְטְרִין שֶׁלַּמֶּלֶךְ אוֹמֵר אִם אֶמְצָא בֶּן הַמֶּלֶךְ אֲנִי תּוֹפְשׂוֹ וְהוֹרְגוֹ וְצָו בּוֹ וּמְמִיתוֹ מִיתָה חֲמוּרָה כָּךְ פַּרְעֹה עָמַד וְנִאֵץ בְּאֶרֶץ מִצְרָיִם אֶרְדֹּף אַשִּׂיג אֲחַלֵּק שָׁלָל וְרוּחַ הַקֹּדֶשׁ מַלְעֶגֶת עָלָיו וְאוֹמֶרֶת לוֹ נָשַׁפְתָּ בְרוּחֲךָ כִּסָּמוֹ יָם וְאוֹמֵר נָטִיתָ יְמִינְךָ וְכָךְ הוּא אוֹמֵר לָמָּה רָגְשׁוּ גוֹיִם וְאוֹמֵר יוֹשֵׁב בַּשָּׁמַיִם יִשְׂחָק וְאוֹמֵר הִנֵּה יַבִּיעוּן בְּפִיהֶם חֲרָבוֹת בְּשִׂפְתוֹתֵיהֶם כִּי מִי שֹׁמֵעַ וְאַחֲרָיו מַה כָּתוּב וְאַתָּה יי תִּשְׂחַק לָמוֹ תִּלְעַג לְכָל גּוֹיִם וְכֵן הוּא אוֹמֵר שְׁבָא וּדְדָן וְסֹחֲרֵי תַרְשִׁישׁ וְכָל כְּפִירֶיהָ וְאוֹמֵר וְהָיָה בַּיּוֹם הַהוּא בְּיוֹם בּוֹא גוֹג עַל אַדְמַת יִשְׂרָאֵל וְאוֹמֵר וְרָעֲשׁוּ מִפָּנַי דְּגֵי הַיָּם וְעוֹף הַשָּׁמַיִם וְחַיַּת הַשָּׂדֶה וְכָל הָרֶמֶשׂ הָרֹמֵשׂ עַל הָאֲדָמָה וְכֹל הָאָדָם אֲשֶׁר עַל פְּנֵי הָאֲדָמָה וְנֶהֶרְסוּ הֶהָרִים וְנָפְלוּ הַמַּדְרֵגוֹת וְכָל חוֹמָה לָאָרֶץ תִּפּוֹל הָא כָּל אוֹתָן הָאֲלָפִים וְהָרְבָבוֹת צָלְלוּ כַּעוֹפֶרֶת בְּמַיִם אַדִּירִים בְּמַיִם אַדִּירִים אַרְבָּעָה נִקְרְאוּ אַדִּירִים וְאֵלּוּ הֵן הַקֹּדֶשׁ בָּרוּךְ הוּא נִקְרָא אַדִּיר שֶׁנֶּאֱמַר אַדִּיר בַּמָּרוֹם יי יִשְׂרָאֵל נִקְרְאוּ אַדִּירִים שֶׁנֶּאֱמַר אַדִּירֵי כָּל חֶפְצִי בָם מִצְרִים נִקְרְאוּ אַדִּירִים שֶׁנֶּאֱמַר אוֹתָהּ וּבְנוֹת גּוֹיִם אַדִּרִם הַמַּיִם נִקְרְאוּ אַדִּירִים שֶׁנֶּאֱמַר מִקֹּלוֹת מַיִם רַבִּים אַדִּירִים נִגְלָה הַקֹּדֶשׁ בָּרוּךְ הוּא שֶׁהוּא אַדִּיר עַל יִשְׂרָאֵל שֶׁנִּקְרְאוּ אַדִּירִים לְהִפָּרַע מִן הַמִּצְרִים שֶׁנִּקְרְאוּ אַדִּירִים בַּמַּיִם שֶׁנִּקְרָאִים אַדִּירִים שֶׁנֶּאֱמַר צָלְלוּ כַּעוֹפֶרֶת בְּמַיִם אַדִּירִים מִי כָמֹכָה בָּאֵלִם יי כֵּיוָן שֶׁרָאוּ יִשְׂרָאֵל שֶׁאָבַד פַּרְעֹה וְחֵילוֹ בְּיַם סוּף וּבָטְלָה מַלְכוּתָן שֶׁלַּמִּצְרִים וְנֶעֱשׂוּ שְׁפָטִים בָּעֲבוֹדָה זָרָה שֶׁלָּהֶן פָּתְחוּ פִיהֶם וְאָמְרוּ כֻּלָּם מִי כָמֹכָה בָּאֵלִם יי וְלֹא יִשְׂרָאֵל בִּלְבַד אָמְרוּ שִׁירָה אֶלָּא אַף הָאֻמּוֹת כְּשֶׁשָּׁמְעוּ שֶׁאָבַד פַּרְעֹה וּמִצְרָיִם בַּיָּם וּבָטְלָה מַלְכוּתָם שֶׁלַּמִּצְרִיִּים וְנֶעֱשׂוּ שְׁפָטִים בָּעֲבוֹדָה זָרָה שֶׁלָּהֶן כָּפְרוּ כֻלָּן בָּעֲבוֹדָה זָרָה שֶׁלָּהֶן וּפָתְחוּ פִּיהֶם כֻּלָּן וְהוֹדוּ לַמָּרוֹם וְאָמְרוּ מִי כָמֹכָה בָּאֵלִם יי מִי כָּמֹכָה נֶאְדָּר בַּקֹּדֶשׁ נוֹרָא תְהִלֹּת עֹשֵׂה פֶלֶא וְכֵן אַתְּ מוֹצֵא שֶׁעֲתִידִין אֻמּוֹת הָעוֹלָם לִכְפֹּר בָּעֲבוֹדָה זָרָה שֶׁלָּהֶן שֶׁנֶּאֱמַר יי עֻזִּי וּמָעֻזִּי וּמְנוּסִי בְּיוֹם צָרָה אֵלֶיךָ גּוֹיִם יָבֹאוּ מֵאַפְסֵי אָרֶץ וְיֹאמְרוּ אַךְ שֶׁקֶר נָחֲלוּ אֲבוֹתֵינוּ הֶבֶל וְאֵין בָּם מוֹעִיל הֲיַעֲשֶׂה לּוֹ אָדָם אֱלֹהִים וְהֵמָּה לֹא אֱלֹהִים וְאוֹמֵר בַּיּוֹם הַהוּא יַשְׁלִיךְ הָאָדָם אֵת אֱלִילֵי כַסְפּוֹ וְאֵת אֱלִילֵי זְהָבוֹ אֲשֶׁר עָשׂוּ לוֹ לְהִשְׁתַּחֲו‍ֹת לַחְפֹּר פֵּרוֹת וְלָעֲטַלֵּפִים וְאוֹמֵר לָבוֹא בְּנִקְרוֹת הַצֻּרִים וּבִסְעִפֵי הַסְּלָעִים מִפְּנֵי פַּחַד יי וּמֵהֲדַר גְּאוֹנוֹ בְּקוּמוֹ לַעֲרֹץ הָאָרֶץ וְאַחֲרָיו מָה כְתִיב וְהָאֱלִילִים כָּלִיל יַחֲלֹף דָּבָר אַחֵר מִי כָמֹכָה בָּאֵלִם יי מִי כָמוֹךָ בְּנִסִּים וּגְבוּרוֹת שֶׁעָשִׁיתָ לָנוּ עַל הַיָּם שֶׁנֶּאֱמַר נִפְלָאוֹת בְּאֶרֶץ חָם נוֹרָאוֹת עַל יַם סוּף וַיִּגְעַר בְּיַם סוּף וַיֶּחֱרָב דָּבָר אַחֵר מִי כָמֹכָה בָּאֵלִם יי מִי כָמוֹךָ בָּאִלּמִים מִי כָמוֹךָ שׁוֹמֵעַ עֶלְבּוֹן בָּנֶיךָ וְשׁוֹתֵק שֶׁנֶּאֱמַר הֶחֱשֵׁיתִי מֵעוֹלָם אַחֲרִישׁ אֶתְאַפָּק כַּיּוֹלֵדָה אֶפְעֶה אֶשֹּׁם וְאֶשְׁאַף יָחַד לְשֶׁעָבַר אַחֲרִישׁ אֶתְאַפָּק מִכָּן וְאֵילָךְ כַּיּוֹלֵדָה אֶפְעֶה אַחֲרִיב הָרִים וּגְבָעוֹת וְכָל עֶשְׂבָּם אוֹבִישׁ וְשַׂמְתִּי נְהָרוֹת לָאִיִּים וַאֲגַמִּים אוֹבִישׁ וְהוֹלַכְתִּי עִוְרִים בְּדֶרֶךְ לֹא יָדָעוּ בִּנְתִיבוֹת לֹא יָדְעוּ אַדְרִיכֵם אָשִׂים מַחְשָׁךְ לִפְנֵיהֶם לָאוֹר וּמַעֲקַשִּׁים לְמִישׁוֹר דָּבָר אַחֵר מִי כָמֹכָה בָּאֵלִם מִי כָמוֹךָ בְּאֵלּוּ שֶׁמְּשַׁמְּשִׁין לְפָנֶיךָ בַּמָּרוֹם שֶׁנֶּאֱמַר כִּי מִי בַשַּׁחַק יַעֲרֹךְ לַיי יִדְמֶה לַיי בִּבְנֵי אֵלִים וְאוֹמֵר אֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו יי אֱלֹהֵי צְבָאוֹת מִי כָמוֹךָ חֲסִין יָהּ דָּבָר אַחֵר מִי כָמֹכָה בָּאֵלִם יי מִי כָמוֹךָ בְּאֵלּוּ שֶׁקּוֹרִים עַצְמָם אֱלֹהוֹת פַּרְעֹה קָרָא עַצְמוֹ אֱלוֹהַּ שֶׁנֶּאֱמַר אָמַר לִי יְאֹרִי וַאֲנִי עֲשִׂיתִנִי וְכֵן סַנְחֵרִיב שֶׁנֶּאֱמַר מִי בְּכָל אֱלֹהֵי הָאֲרָצוֹת אֲשֶׁר הִצִּילוּ אֶת אַרְצָם מִיָּדִי כִּי יַצִּיל יי אֶת יְרוּשָׁלִַם מִיָּדִי וְכֵן נְבוּכַדְנֶצַּר שֶׁנֶּאֱמַר אֶעֱלֶה עַל בָּמֳתֵי עָב אֶדַּמֶּה לְעֶלְיוֹן וְכֵן נְגִיד צֹר שֶׁנֶּאֱמַר בֶּן אָדָם אֱמֹר לִנְגִיד צֹר כֹּה אָמַר אֲדֹנָי יי יַעַן גָּבַהּ לִבְּךָ וַתֹּאמֶר אֵל אָנִי מוֹשַׁב אֱלֹהִים יָשַׁבְתִּי בְּלֵב יַמִּים וְאַתָּה אָדָם וְלֹא אֵל וַתִּתֵּן לִבְּךָ כְּלֵב אֱלֹהִים מִי כָמֹכָה בָּאֵלִם יי מִי כָמֹכָה בְּאֵלּוּ שֶׁאֲחֵרִים קוֹרִין אוֹתָם אֱלֹהוֹת וְאֵין בָּהֶם מַמָּשׁ וַעֲלֵיהֶם נֶאֱמַר פֶּה לָהֶם וְלֹא יְדַבֵּרוּ עֵינַיִם לָהֶם וְלֹא יִרְאוּ אֵלּוּ פֶּה לָהֶם וְלֹא יְדַבֵּרוּ אֲבָל הַקֹּדֶשׁ בָּרוּךְ הוּא אוֹמֵר שְׁנֵי דְבָרִים בְּדִבּוּר אֶחָד מַה שֶּׁאֵי אֶפְשָׁר לְבָשָׂר וָדָם לַעֲשׁוֹת כֵּן שֶׁנֶּאֱמַר אַחַת דִּבֶּר אֱלֹהִים שְׁתַּיִם זוּ שָׁמָעְתִּי כִּי עֹז לֵאלֹהִים הֲלוֹא כֹה דְבָרִי כָּאֵשׁ נְאֻם יי וּכְתִיב וְהֶגֶה מִפִּיו יֵצֵא מִי כָּמֹכָה נֶאְדָּר בַּקֹּדֶשׁ נָאֶה אַתָּה וְאַדִּיר בַּקֹּדֶשׁ לֹא כְמִדַּת בָּשָׂר וָדָם מִדָּתָךְ מִדַּת בָּשָׂר וָדָם אֵינוֹ יָכֹל לוֹמַר שְׁנֵי דְבָרִים כְּאַחַת אֲבָל הַקֹּדֶשׁ בָּרוּךְ הוּא אָמַר עֲשֶׂרֶת הַדִּבְּרוֹת כְּאַחַת שֶׁנֶּאֱמַר וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר מִדַּת בָּשָׂר וָדָם אֵינוֹ יָכֹל לִשְׁמֹעַ מִשְּׁנֵי בְנֵי אָדָם כְּשֶׁהֵן צוֹעֲקִין כְּאַחַת אֲבָל הַקֹּדֶשׁ בָּרוּךְ הוּא אֲפִלּוּ כָּל בָּאֵי הָעוֹלָם בָּאִין וְצוֹעֲקִין לְפָנָיו הוּא שׁוֹמֵעַ צַעֲקָתָם שֶׁנֶּאֱמַר שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ נוֹרָא תְהִלֹּת לֹא מֵעַכְשָׁו אֶלָּא מֵעוֹלָם נוֹרָא תְהִלּוֹת דָּבָר אַחֵר נוֹרָא תְהִלֹּת מִדַּת בָּשָׂר וָדָם מוֹרָאוֹ עַל הָרְחוֹקִים יוֹתֵר מֵהַקְּרוֹבִים אֲבָל הַקֹּדֶשׁ בָּרוּךְ הוּא אֵינוֹ כֵן אֶלָּא מוֹרָאוֹ עַל קְרוֹבָיו יוֹתֵר מֵרְחוֹקָיו שֶׁנֶּאֱמַר בִּקְרֹבַי אֶקָּדֵשׁ וְאוֹמֵר וּסְבִיבָיו נִשְׂעֲרָה מְאֹד וְאוֹמֵר אֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו וְאוֹמֵר יי אֱלֹהֵי צְבָאוֹת מִי כָמוֹךָ חֲסִין יָהּ וֶאֱמוּנָתְךָ סְבִיבוֹתֶיךָ מִדַּת בָּשָׂר וָדָם עוֹשֶׂה פּוֹעֵל אֵצֶל בַּעַל הַבַּיִת חוֹרֵשׁ עִמּוֹ וְזוֹרֵעַ עִמּוֹ וּמְנַכֵּשׁ עִמּוֹ מְעַדֵּר עִמּוֹ מַטְבֵּעַ אֶחָד הוּא נוֹתֵן לוֹ וְהוֹלֵךְ אֲבָל הַקֹּדֶשׁ בָּרוּךְ הוּא אֵינוֹ כֵן אָדָם תָּאֵב לְבָנִים נוֹתֵן לוֹ שֶׁנֶּאֱמַר הִנֵּה נַחֲלַת יי בָּנִים תָּאֵב לַחָכְמָה נוֹתֵן לוֹ שֶׁנֶּאֱמַר כִּי יי יִתֵּן חָכְמָה תָּאֵב לִנְכָסִים נוֹתֵן לוֹ שֶׁנֶּאֱמַר וְהָעֹשֶׁר וְהַכָּבוֹד מִלְּפָנֶיךָ מִדַּת בָּשָׂר וָדָם כְּשֶׁהוּא בּוֹנֶה בּוֹנֶה אֶת הַתַּחְתּוֹן וְאַחַר כָּךְ בּוֹנֶה אֶת הָעֶלְיוֹן אֲבָל הַקֹּדֶשׁ בָּרוּךְ הוּא בּוֹנֶה אֶת הָעֶלְיוֹן וְאַחַר כָּךְ בּוֹנֶה אֶת הַתַּחְתּוֹן שֶׁנֶּאֱמַר בְּרֵאשִׁית בָּרָא אֱלֹהִים אֵת הַשָּׁמַיִם וְאַחַר כָּךְ וְאֶת הָאָרֶץ מִדַּת בָּשָׂר וָדָם כְּשֶׁהוּא מְקָרֶה מְקָרֶה בָעֵצִים וּבָאֲבָנִים וּבֶעָפָר שֶׁמָּא בַּמַּיִם וְהַקֹּדֶשׁ בָּרוּךְ הוּא מְקָרֶה עוֹלָמוֹ בַמַּיִם שֶׁנֶּאֱמַר הַמְקָרֶה בַמַּיִם עֲלִיּוֹתָיו הַשָּׂם עָבִים רְכוּבוֹ הַמְהַלֵּךְ עַל כַּנְפֵי רוּחַ מִדַּת בָּשָׂר וָדָם אֵינוֹ יָכֹל לָצוּר צוּרָה בַמַּיִם אֲבָל הַקֹּדֶשׁ בָּרוּךְ הוּא צָר צוּרָה בַמַּיִם שֶׁנֶּאֱמַר וַיֹּאמֶר אֱלֹהִים יִשְׁרְצוּ הַמַּיִם מִדַּת בָּשָׂר וָדָם אֵינוֹ יָכֹל לָצוּר צוּרָה בֶעָפָר וְהַקֹּדֶשׁ בָּרוּךְ הוּא צָר צוּרָה בֶעָפָר שֶׁנֶּאֱמַר לֹא נִכְחַד עָצְמִי מִמֶּךָּ אֲשֶׁר עֻשֵּׂיתִי בַסֵּתֶר רֻקַּמְתִּי בְּתַחְתִּיּוֹת אָרֶץ מִדַּת בָּשָׂר וָדָם כְּשֶׁהוּא בָּא לָצוּר צוּרָה מַתְחִיל בְּרֹאשָׁהּ אוֹ בְּאֶחָד מֵאֵבָרֶיהָ וְאַחַר כָּךְ גּוֹמְרָהּ אֲבָל הַקֹּדֶשׁ בָּרוּךְ הוּא צָר צוּרָה כֻּלָּהּ כְּאַחַת שֶׁנֶּאֱמַר כִּי יוֹצֵר הַכֹּל הוּא וְאוֹמֵר וְאֵין צוּר כֵּאלֹהֵינוּ אֵין צַיָּר כֵּאלֹהֵינוּ מִדַּת בָּשָׂר וָדָם הוֹלֵךְ אֵצֶל עוֹשֵׂה צְלָמִים וְאוֹמֵר לוֹ עֲשֵׂה לִי צוּרָתוֹ שֶׁלְּאַבָּא וַהֲלֹא אוֹמֵר לוֹ יָבֹא אָבִיךָ וְיַעֲמֹד לְפָנַי אוֹ הָבֵא לִי אִיקוֹנִין שֶׁלּוֹ וְאֶעֱשֶׂה צוּרָתוֹ אֲבָל הַקֹּדֶשׁ בָּרוּךְ הוּא אֵינוֹ כֵן נוֹתֵן לְאָדָם בֵּן מִטִּפָּה שֶׁלְּמַיִם וְדוֹמֶה לְצוּרַת אָבִיו עֹשֵׂה פֶלֶא עָשָׂה פֶלֶא אֵין כְּתִיב כָּן אֶלָּא עֹשֵׂה פֶלֶא לֶעָתִיד לָבֹא שֶׁנֶּאֱמַר לָכֵן הִנֵּה יָמִים בָּאִים נְאֻם יי וְלֹא יֵאָמֵר עוֹד חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם דָּבָר אַחֵר עֹשֵׂה פֶלֶא עָשָׂה עִמָּנוּ פֶלֶא וְעוֹשֶׂה עִמָּנוּ בְּכָל דּוֹר וָדוֹר שֶׁנֶּאֱמַר אוֹדְךָ עַל כִּי נוֹרָאוֹת נִפְלֵיתִי נִפְלָאִים מַעֲשֶׂיךָ וְנַפְשִׁי יֹדַעַת מְאֹד וְאוֹמֵר רַבּוֹת עָשִׂיתָ אַתָּה יי אֱלֹהַי נִפְלְאֹתֶיךָ וּמַחְשְׁבֹתֶיךָ אֵלֵינוּ דָּבָר אַחֵר עֹשֵׂה פֶלֶא עֹשֵׂה פֶלֶא עִם אָבוֹת וְעָתִיד לַעֲשׁוֹת עִם בָּנִים שֶׁנֶּאֱמַר כִּימֵי צֵאתְךָ מֵאֶרֶץ מִצְרָיִם אַרְאֶנּוּ נִפְלָאוֹת אַרְאֶנּוּ מַה שֶּׁלֹּא הֶרְאֵיתִי אֶל אָבוֹת שֶׁהֲרֵי נִסִּים וּגְבוּרוֹת שֶׁאֲנִי עָתִיד לַעֲשׁוֹת עִם הַבָּנִים יוֹתֵר הֵם מִמָּה שֶׁעָשִׂיתִי לָאָבוֹת וְכֵן הוּא אוֹמֵר לְעֹשֵׂה נִפְלָאוֹת גְּדֹלוֹת לְבַדּוֹ כִּי לְעוֹלָם חַסְדּוֹ וְאוֹמֵר בָּרוּךְ יי אֱלֹהִים אֱלֹהֵי יִשְׂרָאֵל עֹשֵׂה נִפְלָאוֹת לְבַדּוֹ וּבָרוּךְ שֵׁם כְּבוֹדוֹ לְעוֹלָם וְיִמָּלֵא כְבוֹדוֹ אֶת כֹּל הָאָרֶץ אָמֵן וְאָמֵן נָטִיתָ יְמִינְךָ מַגִּיד שֶׁכָּל הַנְּפָשׁוֹת בְּיַד הַקֹּדֶשׁ בָּרוּךְ הוּא שֶׁנֶּאֱמַר אֲשֶׁר בְּיָדוֹ נֶפֶשׁ כָּל חָי וְאוֹמֵר בְּיָדְךָ אַפְקִיד רוּחִי תִּבְלָעֵמוֹ אָרֶץ בְּאֵי זוֹ זְכוּת נִתְּנָה לָהֶם קְבוּרָה בִּזְכוּת שֶׁאָמְרוּ יי הַצַּדִּיק אָמַר הַקֹּדֶשׁ בָּרוּךְ הוּא אַתֶּם צִדַּקְתֶּם עֲלֵיכֶם אֶת הַדִּין אַף אֲנִי לֹא אֲקַפֵּחַ לָכֶם שְׁכַרְכֶם וְאֶתֵּן לָכֶם מְקוֹם קְבוּרָה שֶׁנֶּאֱמַר נָטִיתָ יְמִינְךָ תִּבְלָעֵמוֹ אָרֶץ נָטִיתָ יְמִינְךָ תִּבְלָעֵמוֹ אָרֶץ מַגִּיד שֶׁהַיָּם זוֹרְקָן לַיַּבָּשָׁה וְהַיַּבָּשָׁה זוֹרְקָתַן לַיָּם אָמְרָה הַיַּבָּשָׁה וּמָה אִם בְּשָׁעָה שֶׁלֹּא קִבַּלְתִּי אֶלָּא דַּם הֶבֶל שֶׁהוּא יְחִידִי נֶאֱמַר לִי וְעַתָּה אָרוּר אָתָּה מִן הָאֲדָמָה אֲשֶׁר פָּצְתָה אֶת פִּיהָ לָקַחַת אֶת דְּמֵי אָחִיךָ מִיָּדֶךָ עַתָּה אֵיךְ אוּכַל לְקַבֵּל דָּמָן שֶׁלָּאוֹכְלוֹסִין הַלָּלוּ עַד שֶׁנִּשְׁבַּע לָהּ הַקֹּדֶשׁ בָּרוּךְ הוּא שֶׁאֵינִי מַעֲמִידֵךְ בַּדִּין שֶׁנֶּאֱמַר נָטִיתָ יְמִינְךָ תִּבְלָעֵמוֹ אָרֶץ וְאֵין יָמִין אֶלָּא שְׁבוּעָה שֶׁנֶּאֱמַר נִשְׁבַּע יי בִּימִינוֹ דָּבָר אַחֵר נָטִיתָ יְמִינְךָ מַגִּיד הַכָּתוּב כְּשֶׁהַקֹּדֶשׁ בָּרוּךְ הוּא נוֹטֶה יָדוֹ רְשָׁעִים כָּלִים מִן הָעוֹלָם שֶׁנֶּאֱמַר וְיֵט יָדוֹ עַל צָפוֹן וִיאַבֵּד אֶת אַשּׁוּר וְיָשֵׂם אֶת נִינְוֵה לִשְׁמָמָה צִיָּה כַּמִּדְבָּר וְאוֹמֵר לָכֵן כֹּה אָמַר אֲדֹנָי יי הִנְנִי נוֹטֶה יָדִי עַל פְּלִשְׁתִּים וְהִכְרַתִּי אֶת כְּרֵתִים וְהַאֲבַדְתִּי אֶת שְׁאֵרִית חוֹף הַיָּם וְאוֹמֵר וְנָטִיתִי יָדִי עַל יְהוּדָה וְאוֹמֵר וְנָטִתִי יָדִי עַל אֱדוֹם מָשָׁל לְמָה הַדָּבָר דּוֹמֶה לְבֵיצִים הַנְּתוּנוֹת בְּיַד אָדָם שֶׁאִם יַטֶּה יָדוֹ מְעַט כֻּלָּן נוֹפְלוֹת וּמִשְׁתַּבְּרוֹת שֶׁנֶּאֱמַר וּמִצְרַיִם אָדָם וְלֹא אֵל וְסוּסֵיהֶם בָּשָׂר וְלֹא רוּחַ וַיי יַטֶּה יָדוֹ וְכָשַׁל עוֹזֵר וְנָפַל עָזֻר וְיַחְדָּו כֻּלָּם יִכְלָיוּן נָחִיתָ בְחַסְדְּךָ חֶסֶד עָשִׂיתָ לָנוּ שֶׁלֹּא הָיָה בְיָדֵינוּ מַעֲשִׂים שֶׁנֶּאֱמַר חַסְדֵי יי אַזְכִּיר תְּהִלֹּת יי כְּעַל כֹּל אֲשֶׁר גְּמָלָנוּ יי וְרַב טוּב לְבֵית יִשְׂרָאֵל אֲשֶׁר גְּמָלָם כְּרַחֲמָיו וּכְרֹב חֲסָדָיו חַסְדֵי יי עוֹלָם אָשִׁירָה לְדֹר וָדֹר אוֹדִיעַ אֱמוּנָתְךָ בְּפִי וְהָעוֹלָם מִתְּחִלָּתוֹ לֹא נִבְנָה אֶלָּא בְחֶסֶד שֶׁנֶּאֱמַר כִּי אָמַרְתִּי עוֹלָם חֶסֶד יִבָּנֶה שָׁמַיִם תָּכִן אֱמוּנָתְךָ בָהֶם עַם זוּ גָּאָלְתָּ לְפִי שֶׁכָּל הָעוֹלָם שֶׁלָּךְ וְאֵין לָךְ עַם אֶלָּא יִשְׂרָאֵל שֶׁנֶּאֱמַר עַם זוּ יָצַרְתִּי לִי תְּהִלָּתִי יְסַפֵּרוּ וְכֵן הוּא אוֹמֵר שִׁשִּׁים הֵמָּה מְלָכוֹת וּשְׁמֹנִים פִּילַגְשִׁים וַעֲלָמוֹת אֵין מִסְפָּר שִׁשִּׁים הֵמָּה מְלָכוֹת אֵלּוּ שִׁשִּׁים רִבּוֹא וּשְׁמֹנִים פִּילַגְשִׁים אֵלּוּ מִבֶּן עֶשְׁרִים שָׁנָה וּלְמַעְלָה וַעֲלָמוֹת אֵין מִסְפָּר אֵלּוּ הַקְּטַנִּים שֶׁאֵין לָהֶם מִנְיָן אַף עַל פִּי כֵן אַחַת הִיא יוֹנָתִי תַמָּתִי זֶה מֹשֶׁה שֶׁנִּשְׁקָל כְּנֶגֶד הַכֹּל וּכְבַר הָיָה רַבִּי יוֹשֵׁב וְדוֹרֵשׁ שֶׁיָּלְדָה אִשָּׁה בְמִצְרַיִם שִׁשִּׁים רִבּוֹא נֶעֱנָה תַּלְמִיד אֶחָד מִלְּפָנָיו וְאָמַר לוֹ רַבִּי מִי גָּדוֹל הָעוֹלָם אוֹ הַצַּדִּיק אָמַר לוֹ הַצַּדִּיק לָמָּה כְּשֶׁיָּלְדָה יוֹכֶבֶד אֶת מֹשֶׁה הָיָה שָׁקוּל כְּנֶגֶד כָּל הָעוֹלָם כֻּלּוֹ וְכִי הֵיכָן מָצִינוּ שֶׁהָיָה מֹשֶׁה שָׁקוּל כְּנֶגֶד הַכֹּל שֶׁנֶּאֱמַר כַּאֲשֶׁר צִוָּה יי אֶת מֹשֶׁה וּבְנֵי יִשְׂרָאֵל וְאוֹמֵר אָז יָשִׁיר מֹשֶׁה וּבְנֵי יִשְׂרָאֵל וְאוֹמֵר וְלֹא קָם נָבִיא עוֹד בְּיִשְׂרָאֵל כְּמֹשֶׁה נֵהַלְתָּ בְעָזְּךָ בִּזְכוּת הַתּוֹרָה שֶׁהֵם עֲתִידִין לְקַבֵּל וְאֵין עָזְּךָ אֶלָּא תּוֹרָה שֶׁנֶּאֱמַר יי עֹז לְעַמּוֹ יִתֵּן יי יְבָרֵךְ אֶת עַמּוֹ בַשָּׁלוֹם וְאוֹמֵר וְעֹז מֶלֶךְ מִשְׁפָּט אָהֵב דָּבָר אַחֵר נֵהַלְתָּ בְעָזְּךָ בִּזְכוּת מַלְכוּת בֵּית דָּוִד וְאֵין עָזְּךָ אֶלָּא מַלְכוּת שֶׁנֶּאֱמַר יי בְּעָזְּךָ יִשְׂמַח מֶלֶךְ וּבִישׁוּעָתְךָ מַה יָּגֶל מְאֹד וְאוֹמֵר יי עֹז לָמוֹ וּמָעוֹז יְשׁוּעוֹת מְשִׁיחוֹ הוּא וְאוֹמֵר וְיִתֶּן עֹז לְמַלְכּוֹ וְיָרֵם קֶרֶן מְשִׁיחוֹ אֶל נְוֵה קָדְשֶׁךָ בִּזְכוּת בֵּית הַמִּקְדָּשׁ שֶׁהֵן עֲתִידִין לִבְנוֹת וְאֵין נָוֶה אֶלָּא מִקְדָּשׁ שֶׁנֶּאֱמַר וְאֶת נָוֵהוּ הֵשַׁמּוּ וְאוֹמֵר חֲזֵה צִיּוֹן קִרְיַת מוֹעֲדֵנוּ עֵינֶיךָ תִרְאֶינָה יְרוּשָׁלִַם נָוֶה שַׁאֲנָן אֹהֶל בַּל יִצְעָן בַּל יִסַּע יְתֵדֹתָיו לָנֶצַח וְכָל חֲבָלָיו בַּל יִנָּתֵקוּ שָׁמְעוּ עַמִּים יִרְגָּזוּן כֵּיוָן שֶׁשָּׁמְעוּ הָאֻמּוֹת שֶׁאָבַד פַּרְעֹה וְחֵילוֹ בַיָּם וּמַלְכוּת הַמִּצְרִים בָּטְלָה וְנֶעֱשׂוּ שְׁפָטִים בָּעֲבוֹדָה זָרָה שֶׁלָּהֶן הִתְחִילוּ מִתְרַגְּזִין לְכָךְ נֶאֱמַר שָׁמְעוּ עַמִּים יִרְגָּזוּן דָּבָר אַחֵר שָׁמְעוּ עַמִּים יִרְגָּזוּן כֵּיוָן שֶׁשָּׁמְעוּ הָאֻמּוֹת שֶׁהַקֹּדֶשׁ בָּרוּךְ הוּא מַגְבִּיהַּ קַרְנָן שֶׁלְּיִשְׂרָאֵל וּמַכְנִיסָן לָאָרֶץ הִתְחִילוּ מִתְרַגְּזִין אָמַר לָהֶם הַקֹּדֶשׁ בָּרוּךְ הוּא שׁוֹטִים שֶׁבָּעוֹלָם כַּמָּה מְלָכִים מָלְכוּ מִכֶּם וְלֹא כַּעְסוֹ יִשְׂרָאֵל שֶׁנֶּאֱמַר וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם וְכַמָּה שִׁלְטוֹנוֹת שָׁלְטוּ מִכֶּם וְלֹא כַעְסוֹ יִשְׂרָאֵל שֶׁנֶּאֱמַר אַלּוּף לוֹטָן אַלּוּף שׁוֹבָל וְעַכְשָׁו אַתֶּם כּוֹעֲסִים אַף אֲנִי אֶתֵּן לָכֶם כַּעַס שֶׁאֵין בּוֹ רָצוֹן שֶׁנֶּאֱמַר יי מָלָךְ יִרְגְּזוּ עַמִּים חִיל אָחַז יֹשְׁבֵי פְּלָשֶׁת כֵּיוָן שֶׁשָּׁמְעוּ יוֹשְׁבֵי פְּלֶשֶׁת שֶׁיִּשְׂרָאֵל נִכְנָסִין לָאָרֶץ אָמְרוּ עַכְשָׁו הֵן בָּאִין לְעוֹרֵר עֵדוּתָן שֶׁלִּבְנֵי אֶפְרַיִם שֶׁנֶּאֱמַר וּבְנֵי אֶפְרַיִם שׁוּתָלַח וּבֶרֶד בְּנוֹ וְתַחַת בְּנוֹ וְאֶלְעָדָה בְנוֹ וְתַחַת בְּנוֹ וְאוֹמֵר בְּנֵי אֶפְרַיִם נוֹשְׁקֵי רוֹמֵי קָשֶׁת מִפְּנֵי מָה עַל אֲשֶׁר לֹא שָׁמְרוּ בְּרִית אֱלֹהִים וּבְתוֹרָתוֹ מֵאֲנוּ לָלֶכֶת עַל שֶׁעָבְרוּ עַל הַקֵּץ וְעַל הַשְּׁבוּעָה דָּבָר אַחֵר אָמְרוּ אֵין לָהֶם דֶּרֶךְ בְּכָל מָקוֹם אֶלָּא עָלֵינוּ וְעַכְשָׁו הֵם בָּאִים וּבוֹזְזִים אֶת נְכָסֵינוּ וּמַחְרִיבִים אֶת אַרְצֵנוּ אָז נִבְהֲלוּ אַלּוּפֵי אֱדוֹם אִם תֹּאמַר שֶׁהֵם בָּאִים לִירַשׁ אֶת אַרְצָם וַהֲלֹא כְבָר נֶאֱמַר וְאֶת הָעָם צַו לֵאמֹר אַתֶּם עֹבְרִים בִּגְבוּל אֲחֵיכֶם בְּנֵי עֵשָׂו הַיֹּשְׁבִים בְּשֵׂעִיר וְיִירְאוּ מִכֶּם וְנִשְׁמַרְתֶּם מְאֹד אַל תִּתְגָּרוּ בָם הָא מַה תִּלְמֹד לוֹמַר אָז נִבְהֲלוּ אַלּוּפֵי אֱדוֹם מִפְּנֵי אֲנִינוּת דָּבָר אַחֵר אָמְרוּ עַכְשָׁו הֵם בָּאִים לְעוֹרֵר מְרִיבָה שֶׁשָּׂטַם אָבִינוּ לַאֲבִיהֶם שֶׁנֶּאֱמַר וַיִּשְׂטֹם עֵשָׂו אֶת יַעֲקֹב אֵילֵי מוֹאָב יֹאחֲזֵמוֹ רָעַד אִם תֹּאמַר שֶׁהֵם בָּאִים לִירַשׁ אֶת אַרְצָם וַהֲלֹא כְבָר נֶאֱמַר וַיֹּאמֶר יי אֵלַי אַל תָּצַר אֶת מוֹאָב וְאַל תִּתְגָּר בָּם מִלְחָמָה כִּי לֹא אֶתֵּן לְךָ מֵאַרְצוֹ יְרֻשָּׁה כִּי לִבְנֵי לוֹט נָתַתִּי אֶת עָר יְרֻשָּׁה וְאוֹמֵר וְקָרַבְתָּ מוּל בְּנֵי עַמּוֹן הָא מַה תִּלְמֹד לוֹמַר אֵילֵי מוֹאָב יֹאחֲזֵמוֹ רָעַד מִפְּנֵי אֲנִינוּת דָּבָר אַחֵר אָמְרוּ עַכְשָׁו הֵם בָּאִים לְעוֹרֵר מְרִיבָה שֶׁבֵּין אָבִינוּ לַאֲבִיהֶם שֶׁנֶּאֱמַר וַיְהִי רִיב בֵּין רֹעֵי מִקְנֵה אַבְרָם וּבֵין רֹעֵי מִקְנֵה לוֹט וְהַכְּנַעֲנִי וְהַפְּרִזִּי אָז יֹשֵׁב בָּאָרֶץ נָמֹגוּ כֹּל יֹשְׁבֵי כְנָעַן כֵּיוָן שֶׁשָּׁמְעוּ יוֹשְׁבֵי כְנַעַן שֶׁאָמַר הַקֹּדֶשׁ בָּרוּךְ הוּא לְמֹשֶׁה רַק מֵעָרֵי הָעַמִּים הָאֵלֶּה אֲשֶׁר יי אֱלֹהֶיךָ נֹתֵן לְךָ נַחֲלָה לֹא תְחַיֶּה כָּל נְשָׁמָה כִּי הַחֲרֵם תַּחֲרִימֵם אָמְרוּ אֵלּוּ וָאֵלּוּ לֹא הָיוּ מִתְיָרְאִין אֶלָּא מִפְּנֵי מָמוֹנָם וּמִפְּנֵי נִכְסֵיהֶם אֲבָל עָלֵינוּ אֵינָן בָּאִין אֶלָּא לְכַלּוֹתֵנוּ וְלִירַשׁ אֶת אַרְצֵנוּ הִתְחִילוּ לְהִמֵּס שֶׁנֶּאֱמַר נָמֹגוּ וְאֵין נְמִיגָה אֶלָּא מְסִיָּה שֶׁנֶּאֱמַר נְמֹגִים אֶרֶץ וְכָל יֹשְׁבֶיהָ וְאוֹמֵר לְמַעַן לָמוּג לֵב תִּפֹּל עֲלֵיהֶם אֵימָתָה וָפַחַד אֵימָתָה עַל רְחוֹקִים וָפַחַד עַל קְרוֹבִים כָּעִנְיָן שֶׁנֶּאֱמַר וַיְהִי כִשְׁמֹעַ כָּל מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה וְכָל מַלְכֵי הַכְּנַעֲנִי אֲשֶׁר עַל הַיָּם אֵת אֲשֶׁר הוֹבִישׁ יי אֶת מֵי הַיַּרְדֵּן מִפְּנֵי בְנֵי יִשְׂרָאֵל עַד עָבְרָם וַיִּמַּס לְבָבָם וְלֹא הָיָה בָם עוֹד רוּחַ מִפְּנֵי בְּנֵי יִשְׂרָאֵל וְכֵן רָחָב אוֹמֶרֶת לִשְלוּחֵי יְהוֹשֻׁעַ כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם בְּצֵאתְכֶם מִמִּצְרָיִם וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן לְסִיחֹן וּלְעוֹג אֲשֶׁר הֶחֱרַמְתֶּם אוֹתָם וַנִּשְׁמַע וַיִּמַּס לְבָבֵנוּ בִּגְדֹל זְרוֹעֲךָ יִדְּמוּ כָּאָבֶן כֵּיוָן שֶׁיָּצְאוּ יִשְׂרָאֵל מִן הַיָּם כָּנַס עֲמָלֵק אֶת כָּל אֻמּוֹת הָעוֹלָם וּבָא וְנִלְחַם עִם יִשְׂרָאֵל וְנִתְפַּלַּל מֹשֶׁה בְּאוֹתָהּ שָׁעָה וְדָמְמוּ כֻלָּן כָּאֶבֶן לְכָךְ נֶאֱמַר בִּגְדֹל זְרוֹעֲךָ יִדְּמוּ כָּאָבֶן דָּבָר אַחֵר בִּגְדֹל זְרוֹעֲךָ יִדְּמוּ כָּאָבֶן כֵּיוָן שֶׁנִּכְנְסוּ מְרַגְּלִים לָאָרֶץ כָּל מִי שֶׁהָיָה אוֹמֵר אֵלּוּ מְרַגְּלֵי יִשְׂרָאֵל הָיָה דּוֹמֵם כָּאֶבֶן דָּבָר אַחֵר בִּגְדֹל זְרוֹעֲךָ כֵּיוָן שֶׁעָבְרוּ יִשְׂרָאֵל אֶת הַיַּרְדֵּן נִתְקַבְּצוּ כָּל מַלְכֵי כְּנַעַן וּבָאוּ וְנִלְחֲמוּ עִם יִשְׂרָאֵל שֶׁנֶּאֱמַר וַיְהִי כִּשְׁמֹעַ יָבִין מֶלֶךְ חָצוֹר וַיִּשְׁלַח אֶל יוֹבָב מֶלֶךְ מָדוֹן וְאֶל מֶלֶךְ שִׁמְרוֹן וְאֶל מֶלֶךְ אַכְשָׁף וְאֶל הַמְּלָכִים אֲשֶׁר מִצְּפוֹן בָּהָר וּבָעֲרָבָה נֶגֶב כִּנְרוֹת וּבַשְּׁפֵלָה וּבְנָפוֹת דּוֹר מִיָּם וַיֵּצְאוּ הֵם וְכָל מַחֲנֵיהֶם עִמָּם עַם רָב כַּחוֹל אֲשֶׁר עַל שְׂפַת הַיָּם לָרֹב וְסוּס וָרֶכֶב רַב מְאֹד וַיִּוָּעֲדוּ כֹּל הַמְּלָכִים הָאֵלֶּה וְאוֹמֵר וַיִּתְקַבְּצוּ יַחְדָּו לְהִלָּחֵם עִם יְהוֹשֻׁעַ וְעִם יִשְׂרָאֵל פֶּה אֶחָד בְּאוֹתָהּ שָׁעָה הִתְפַּלֵּל יְהוֹשֻׁעַ וְדָמְמוּ כֻלָּן כָּאֶבֶן לְכָךְ נֶאֱמַר יִדְּמוּ כָּאָבֶן עַד יַעֲבֹר עַמְּךָ יי עַד יַעֲבֹר אֶת הַיָּם עַד יַעֲבֹר אֶת הַיַּרְדֵּן עַד יַעֲבֹר נַחֲלֵי אַרְנוֹן עַם זוּ קָנִיתָ לְפִי שֶׁכָּל הָעוֹלָם שֶׁלָּךְ וְאֵין לָךְ עַם אֶלָּא יִשְׂרָאֵל שֶׁנֶּאֱמַר עַם זוּ יָצַרְתִּי לִי אַרְבָּעָה נִקְרְאוּ קִנְיָן יִשְׂרָאֵל נִקְרְאוּ קִנְיָן שֶׁנֶּאֱמַר עַם זוּ קָנִיתָ שָׁמַיִם וָאָרֶץ נִקְרְאוּ קִנְיָן שֶׁנֶּאֱמַר קֹנֵה שָׁמַיִם וָאָרֶץ בֵּית הַמִּקְדָּשׁ נִקְרָא קִנְיָן שֶׁנֶּאֱמַר הַר זֶה קָנְתָה יְמִינוֹ הַתּוֹרָה נִקְרֵאת קִנְיָן שֶׁנֶּאֱמַר יי קָנָנִי רֵאשִׁית דַּרְכּוֹ יָבֹאוּ יִשְׂרָאֵל שֶׁנִּקְרְאוּ קִנְיָן לָאָרֶץ שֶׁנִּקְרֵאת קִנְיָן וְיִבְנוּ בֵּית הַמִּקְדָּשׁ שֶׁנִּקְרָא קִנְיָן בִּזְכוּתָהּ שֶׁלַּתּוֹרָה שֶׁנִּקְרֵאת קִנְיָן לְכָךְ נֶאֱמַר עַם זוּ קָנִיתָ תְּבִאֵמוֹ וְתִטָּעֵמוֹ נִתְנַבְּאוּ אָבוֹת וְלֹא יָדְעוּ מָה נִתְנַבְּאוּ תְּבִאֶנּוּ וְתִטָּעֶנּוּ אֵין כְּתִיב כָּן אֶלָּא תְּבִאֵמוֹ וְתִטָּעֵמוֹ אָמְרוּ הַבָּנִים נִכְנָסִין וְלֹא הָאָבוֹת וְכֵן הוּא אוֹמֵר אִם לֹא תֵדְעִי לָךְ הַיָּפָה בַּנָּשִׁים צְאִי לָךְ בְּעִקְבֵי הַצֹּאן וּרְעִי אֶת גְּדִיֹּתַיִךְ עַל מִשְׁכְּנוֹת הָרֹעִים אָמְרוּ גְּדָיִים נִכְנָסִין וְלֹא תְּיָשִׁים דָּבָר אַחֵר תְּבִאֵמוֹ וְתִטָּעֵמוֹ כְּכֶרֶם זֶה שֶׁהוּא נָטוּעַ שׁוּרוֹת שׁוּרוֹת שֶׁנֶּאֱמַר מִפְּאַת קָדִים עַד פְּאַת יָמָּה יְהוּדָה אֶחָד דָּן אֶחָד נַפְתָּלִי אֶחָד דָּבָר אַחֵר תְּבִאֵמוֹ וְתִטָּעֵמוֹ נְטִיעָה שֶׁאֵין בָּהּ נְתִישָׁה שֶׁנֶּאֱמַר וּבְנִיתִים וְלֹא אֶהֱרֹס וּנְטַעְתִּים וְלֹא אֶתּוֹשׁ וּנְטַעְתִּים עַל אַדְמָתָם וְלֹא יִנָּתְשׁוּ עוֹד בְּהַר נַחֲלָתְךָ בָּהָר שֶׁהִבְטַחְתָּנוּ בּוֹ שֶׁנֶּאֱמַר כִּי בְהַר קָדְשִׁי בְּהַר מְרוֹם יִשְׂרָאֵל אַרְבָּעָה נִקְרְאוּ נַחֲלָה בֵּית הַמִּקְדָּשׁ נִקְרָא נַחֲלָה שֶׁנֶּאֱמַר בְּהַר נַחֲלָתְךָ אֶרֶץ יִשְׂרָאֵל נִקְרֵאת נַחֲלָה שֶׁנֶּאֱמַר בָּאָרֶץ אֲשֶׁר יי אֱלֹהֶיךָ נֹתֵן לְךָ נַחֲלָה וְכֵן הַתּוֹרָה נִקְרֵאת נַחֲלָה שֶׁנֶּאֱמַר וּמִמַּתָּנָה נַחֲלִיאֵל וְכֵן יִשְׂרָאֵל קְרוּיִין נַחֲלָה שֶׁנֶּאֱמַר עַמִּי וְנַחֲלָתִי יִשְׂרָאֵל אָמַר הַקֹּדֶשׁ בָּרוּךְ הוּא יָבֹאוּ יִשְׂרָאֵל שֶׁנִּקְרְאוּ נַחֲלָה לְאֶרֶץ יִשְׂרָאֵל שֶׁנִּקְרֵאת נַחֲלָה וְיִבְנוּ בֵּית הַמִּקְדָּשׁ שֶׁנִּקְרָא נַחֲלָה בִּזְכוּת הַתּוֹרָה שֶׁנִּקְרֵאת נַחֲלָה לְכָךְ נֶאֱמַר בְּהַר נַחֲלָתְךָ מָכוֹן לְשִׁבְתְּךָ זֶה אֶחָד מִן הַדְּבָרִים שֶׁכִּסֵּא שֶׁלְּמַטָּה הוּא מְכֻוָּן כְּנֶגֶד כִּסֵּא שֶׁלְּמַעְלָה וְכֵן הוּא אוֹמֵר יי בְּהֵיכַל קָדְשׁוֹ יי בַּשָּׁמַיִם כִּסְאוֹ וְאוֹמֵר בָּנֹה בָנִיתִי בֵּית זְבֻל לָךְ מָכוֹן לְשִׁבְתְּךָ עוֹלָמִים פָּעַלְתָּ יי חָבִיב בֵּית הַמִּקְדָּשׁ לִפְנֵי מִי שֶׁאָמַר וְהָיָה הָעוֹלָם שֶׁכְּשֶׁבָּרָא הַקֹּדֶשׁ בָּרוּךְ הוּא אֶת הָעוֹלָם לֹא בְרָאוֹ אֶלָּא בְּמַאֲמָר שֶׁנֶּאֱמַר בִּדְבַר יי שָׁמַיִם נַעֲשׂוּ כְּשֶׁבָּא לְבֵית הַמִּקְדָּשׁ כִּבְיָכֹל פְּעֻלָּה לְפָנָיו שֶׁנֶּאֱמַר פָּעַלְתָּ יי אוֹי לָהֶם לְאֻמּוֹת הָעוֹלָם מָה הֵן שׁוֹמְעִין בְּאָזְנֵיהֶם שֶׁהֲרֵי בֵּית הַמִּקְדָּשׁ שֶׁקָּרוּי פְּעֻלָּה לְפָנָיו עָמְדוּ וְהֶחֱרִיבוּהוּ וְהֵם אָמְרוּ עָרוּ עָרוּ עַד הַיְסוֹד בָּהּ לְעִנְיַן כֵּן מַהוּ אוֹמֵר יי מִמָּרוֹם יִשְׁאָג וּמִמְּעוֹן קָדְשׁוֹ יִתֵּן קוֹלוֹ שָׁאֹג יִשְׁאַג עַל נָוֵהוּ מִקְּדָשׁ אֲדֹנָי כּוֹנְנוּ יָדֶיךָ חָבִיב בֵּית הַמִּקְדָּשׁ לִפְנֵי הַקֹּדֶשׁ בָּרוּךְ הוּא שֶׁכְּשֶׁבָּרָא הַקֹּדֶשׁ בָּרוּךְ הוּא אֶת עוֹלָמוֹ לֹא בְרָאוֹ אֶלָּא בְּיָדוֹ אַחַת שֶׁנֶּאֱמַר אַף יָדִי יָסְדָה אֶרֶץ וּכְשֶׁבָּא לִבְנוֹת בֵּית הַמִּקְדָּשׁ כִּבְיָכֹל בִּשְׁתֵּי יָדָיו שֶׁנֶּאֱמַר מִקְּדָשׁ אֲדֹנָי כּוֹנְנוּ יָדֶיךָ אֵימָתַי תִּבְנֶהוּ בִּשְׁתֵּי יָדֶיךָ מָשָׁל לְלֶסְטִים שֶׁנִּכְנְסוּ לַפַּלְטְרִין שֶׁלַּמֶּלֶךְ בָּזְזוּ נְכָסָיו וְהָרְגוּ פָמִילְיָה שֶׁלַּמֶּלֶךְ וְהֶחֱרִיבוּ פַּלְטְרִין שֶׁלַּמֶּלֶךְ לְאַחַר זְמַן יָשַׁב הַמֶּלֶךְ עֲלֵיהֶם בַּדִּין תָּפַשׂ מֵהֶם הָרַג מֵהֶם צָלַב מֵהֶן וְיָשַׁב בַּפַּלְטְרִין שֶׁלּוֹ וְאַחַר כָּךְ נִתְוַדְּעָה מַלְכוּתוֹ בָּעוֹלָם לְכָךְ נֶאֱמַר מִקְּדָשׁ אֲדֹנָי כּוֹנְנוּ יָדֶיךָ יי יִמְלֹךְ לְעֹלָם וָעֶד רַבִּי יוֹסֵה הַגָּלִילִי אוֹמֵר אִלּוּ אָמְרוּ יִשְׂרָאֵל עַל הַיָּם יי מֶלֶךְ לְעוֹלָם וָעֵד לֹא הָיְתָה אֻמָּה וְלָשׁוֹן שׁוֹלֶטֶת בָּהֶן לְעוֹלָם אֶלָּא אָמְרוּ יי יִמְלֹךְ לְעוֹלָם וָעֵד לֶעָתִיד לָבֹא אֲבָל עַכְשָׁו עַל עַמְּךָ צֹאן מַרְעִיתֶךָ זֶרַע אַבְרָהָם אֹהַבְךָ בְּנֵי יְחִידְךָ יִצְחָק עֲדַת יַעֲקֹב בִּנְךָ בְכֹרְךָ גֶּפֶן שֶׁהִסַּעְתָּהּ מִמִּצְרַיִם וְכַנָּה אֲשֶׁר נָטְעָה יְמִינֶךָ יי יִמְלֹךְ לְעֹלָם וָעֶד מִפְּנֵי מָה כִּי בָא סוּס פַּרְעֹה בְּרִכְבּוֹ וּבְפָרָשָׁיו בַּיָּם וַיָּשֶׁב יי עֲלֵהֶם אֶת מֵי הַיָּם וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם וַתִּקַּח מִרְיָם הַנְּבִיאָה וְכִי הֵיכָן מָצִינוּ שֶׁנְּבִיאָה הָיְתָה מִרְיָם אֶלָּא שֶׁאָמְרָה לְאָבִיהָ סוֹפָךְ אַתָּה מוֹלִיד בֶּן שֶׁמּוֹשִׁיעַ אֶת יִשְׂרָאֵל מִיַּד מִצְרָיִם מִיָּד וַיֵּלֶךְ אִישׁ מִבֵּית לֵוִי וַיִּקַּח אֶת בַּת לֵוִי וַתַּהַר הָאִשָּׁה וַתֵּלֶד בֵּן וַתֵּרֶא אֹתוֹ כִּי טוֹב הוּא וַתִּצְפְּנֵהוּ שְׁלֹשָׁה יְרָחִים וְלֹא יָכְלָה עוֹד הַצְּפִינוֹ נָזַף בָּהּ אָבִיהָ אָמַר לָהּ בִּתִּי הֵיכָן נְבוּאָתִיךְ וְעוֹדָהּ מַחְזֶקֶת בִּנְבוּאָתָהּ שֶׁנֶּאֱמַר וַתֵּתַצַּב אֲחֹתוֹ מֵרָחֹק לְדֵעָה מַה יֵּעָשֶׂה לוֹ וְאֵין יְצִיבָה אֶלָּא נְבוּאָה שֶׁנֶּאֱמַר רָאִיתִי אֶת אֲדֹנָי נִצָּב עַל הַמִּזְבֵּחַ וְאוֹמֵר וַיָּבֹא יי וַיִּתְיַצַּב וְאוֹמֵר וַיֹּאמֶר יי אֶל מֹשֶׁה הֵן קָרְבוּ יָמֶיךָ לָמוּת קְרָא אֶת יְהוֹשֻׁעַ וְהִתְיַצְּבוּ בְּאֹהֶל מוֹעֵד וַאֲצַוֶּנּוּ וַיֵּלֶךְ מֹשֶׁה וִיהוֹשֻׁעַ וַיִּתְיַצְּבוּ בְּאֹהֶל מוֹעֵד מֵרָחֹק אֵין מֵרָחוֹק בְּכָל מָקוֹם אֶלָּא רוּחַ הַקֹּדֶשׁ שֶׁנֶּאֱמַר מֵרָחוֹק יי נִרְאָה לִי לְדֵעָה אֵין דֵּעָה אֶלָּא רוּחַ הַקֹּדֶשׁ שֶׁנֶּאֱמַר לֹא יָרֵעוּ וְלֹא יַשְׁחִיתוּ בְּכָל הַר קָדְשִׁי כִּי מָלְאָה הָאָרֶץ דֵּעָה אֶת יי כַּמַּיִם לַיָּם מְכַסִּים וְאוֹמֵר כִּי תִּמָּלֵא הָאָרֶץ לָדַעַת אֶת כְּבוֹד יי כַּמַּיִם יְכַסּוּ עַל יָם מַה יֵּעָשֶׂה לוֹ אֵין עֲשִׂיָּה אֶלָּא רוּחַ הַקֹּדֶשׁ שֶׁנֶּאֱמַר כִּי לֹא יַעֲשֶׂה אֲדֹנָי יי דָּבָר כִּי אִם גָּלָה סוֹדוֹ אֶל עֲבָדָיו הַנְּבִיאִים אֲחוֹת אַהֲרֹן וְלֹא אֲחוֹת מֹשֶׁה וּמַה תִּלְמֹד לוֹמַר אֲחוֹת אַהֲרֹן אֶלָּא לְפִי שֶׁנָּתַן אַהֲרֹן נַפְשׁוֹ עַל אֲחוֹתוֹ נִקְרֵאת אֲחוֹתוֹ עַל שְׁמוֹ כַּיּוֹצֵא בַדָּבָר וַיִּקְחוּ שְׁנֵי בְנֵי יַעֲקֹב שִׁמְעוֹן וְלֵוִי אֲחֵי דִינָה וַהֲלֹא אֲחוֹת כָּל הַשְּׁבָטִים הָיְתָה מַה תִּלְמֹד לוֹמַר אֲחֵי דִינָה אֶלָּא לְפִי שֶׁנָּתְנוּ נַפְשָׁם עָלֶיהָ נִקְרֵאת אֲחוֹתָם עַל שְׁמָם וְכֵן כָּזְבִּי בַת נְשִׂיא מִדְיָן אֲחֹתָם וְכִי אֲחוֹתָם הָיְתָה וַהֲלֹא בַּת רֹאשׁ אֻמּוֹת בֵּית אָב הָיְתָה שֶׁנֶּאֱמַר וּלְכֹהֵן מִדְיָן שֶׁבַע בָּנוֹת וּמַה תִּלְמֹד לוֹמַר אֲחֹתָם אֶלָּא עַל שֶׁנָּתְנָה נַפְשָׁהּ עַל אֻמָּתָהּ נִקְרֵאת אֻמָּתָהּ עַל שְׁמָהּ אֶת הַתֹּף בְּיָדָהּ וְכִי מְנַיִן הָיוּ לָהֶם לְיִשְׂרָאֵל תֻּפִּים וּמְחוֹלוֹת בַּמִּדְבָּר אֶלָּא הַצַּדִּיקִים הָיוּ מֻבְטָחִים וְיוֹדְעִים שֶׁהַקֹּדֶשׁ בָּרוּךְ הוּא עוֹשֶׂה לָהֶם נִסִּים וּגְבוּרוֹת עֵת שֶׁיּוֹצְאִין מִמִּצְרַיִם וְהִתְקִינוּ לָהֶם תֻּפִּים וּמְחוֹלוֹת וַתַּעַן לָהֶם מִרְיָם שִׁירוּ לַיי כִּי גָאֹה גָּאָה סוּס וְרֹכְבוֹ רָמָה בַיָּם מַגִּיד הַכָּתוּב כַּשֵּׁם שֶׁאָמַר מֹשֶׁה שִׁירָה לָאֲנָשִׁים כָּךְ אָמְרָה מִרְיָם שִׁירָה לַנָּשִׁים שֶׁנֶּאֱמַר וַתַּעַן לָהֶם מִרְיָם שִׁירוּ לַיי כִּי גָאֹה גָּאָה סוּס וְרֹכְבוֹ רָמָה בַיָּם חַסְלַת שִׁירָתָא וַיַּסַּע מֹשֶׁה אָמַר רַבִּי יְהוֹשֻׁעַ זוֹ נְסִיעָה לֹא נָסְעוּ אֶלָּא עַל פִּי מֹשֶׁה וּשְׁאָר כָּל הַמַּסָּעוֹת כֻּלָּן נָסְעוּ עַל פִּי הַגְּבוּרָה שֶׁנֶּאֱמַר עַל פִּי יי יַחֲנוּ וְעַל פִּי יי יִסָּעוּ אֲבָל נְסִיעָה זוֹ לֹא נָסְעוּ אֶלָּא עַל פִּי מֹשֶׁה שֶׁנֶּאֱמַר וַיַּסַּע מֹשֶׁה אֶת יִשְׂרָאֵל רַבִּי אֱלִיעֶזֶר אוֹמֵר עַל פִּי הַגְּבוּרָה נָסְעוּ שֶׁכֵּן מָצִינוּ בִשְׁנַיִם וּשְׁלֹשָׁה מְקוֹמוֹת שֶׁלֹּא נָסְעוּ אֶלָּא עַל פִּי הַגְּבוּרָה וְכָאן לֹא נָסְעוּ אֶלָּא עַל פִּי הַגְּבוּרָה וּמַה תִּלְמֹד לוֹמַר וַיַּסַּע מֹשֶׁה אֶת יִשְׂרָאֵל לְהוֹדִיעַ שְׁבָחָן שֶׁלְּיִשְׂרָאֵל שֶׁכֵּיוָן שֶׁאָמַר לָהֶם מֹשֶׁה קוּמוּ סְּעוּ לֹא אָמְרוּ הֵיאָךְ אָנוּ יוֹצְאִין בַּמִּדְבָּר וְאֵין בְּיָדֵינוּ מִחְיָה לַדֶּרֶךְ אֶלָּא הֶאֱמִינוּ וְהָלְכוּ אַחַר מֹשֶׁה וַעֲלֵיהֶם מְפֹרָשׁ בַּקַּבָּלָה הָלֹךְ וְקָרָאתָ בְאָזְנֵי יְרוּשָׁלִַם לֵאמֹר כֹּה אָמַר יי זָכַרְתִּי לָךְ חֶסֶד נְעוּרַיִךְ אַהֲבַת כְּלוּלֹתָיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה וְכֵן מָצִינוּ שֶׁחָזַר מַסָּעָן לַאֲחוֹרֵיהֶם שְׁלֹשָׁה מַסָּעוֹת שֶׁנֶּאֱמַר וַיִּסְעוּ מִפְּנֵי הַחִירֹת וַיִּסְעוּ מִמָּרָה וַיָּבֹאוּ אֵילִמָה וַיִּסְעוּ מֵאֵילִם וַיַּחֲנוּ עַל יַם סוּף וְכֵן מָצִינוּ שֶׁחָזְרוּ לִכְבוֹדוֹ שֶׁלְּאַהֲרֹן לִקְבוּרָתוֹ שְׁמוֹנֶה מַסָּעוֹת שֶׁנֶּאֱמַר וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן מוֹסֵרָה שָׁם מֵת אַהֲרֹן וַיִּקָּבֵר שָׁם וַיְכַהֵן אֶלְעָזָר בְּנוֹ תַּחְתָּיו וְכִי מוֹסֵרָה מֵת וַהֲלֹא לֹא מֵת אֶלָּא בְּהֹר הָהָר שֶׁנֶּאֱמַר וַיַּעַל אַהֲרֹן הַכֹּהֵן אֶל הֹר הָהָר עַל פִּי יי וַיָּמָת שָׁם בִּשְׁנַת הָאַרְבָּעִים לְצֵאת בְּנֵי יִשְׂרָאֵל מֵאֶרֶץ מִצְרַיִם בַּחֹדֶשׁ הַחֲמִישִׁי בְּאֶחָד לַחֹדֶשׁ אֶלָּא מְלַמֵּד שֶׁחָזְרוּ לַאֲחוֹרֵיהֶם לִכְבוֹדוֹ שֶׁלְּאַהֲרֹן לִקְבוּרָתוֹ שְׁמוֹנָה מַסָּעוֹת שֶׁנֶּאֱמַר וַיִּסְעוּ מִמֹּסֵרוֹת וַיַּחֲנוּ בִּבְנֵי יַעֲקָן וַיִּסְעוּ מִבְּנֵי יַעֲקָן וַיַּחֲנוּ בְּחֹר הַגִּדְגָּד וַיִּסְעוּ מֵחֹר הַגִּדְגָּד וַיַּחֲנוּ בְּיָטְבָתָה וַיִּסְעוּ מִיָּטְבָתָה וַיַּחֲנוּ בְּעַבְרֹנָה וַיִּסְעוּ מֵעַבְרֹנָה וַיַּחֲנוּ בְּעֶצְיֹן גָּבֶר וַיִּסְעוּ מֵעֶצְיֹן גָּבֶר וַיַּחֲנוּ בְמִדְבַּר צִן הִוא קָדֵשׁ וַיִּסְעוּ מִקָּדֵשׁ וַיַּחֲנוּ בְּהֹר הָהָר בִּקְצֵה אֶרֶץ אֱדוֹם רַבִּי אֱלִיעֶזֶר אוֹמֵר עַל פִּי הַגְּבוּרָה נָסְעוּ שֶׁכֵּן מָצִינוּ בִשְׁנַיִם וּשְׁלֹשָׁה מְקוֹמוֹת וּמַה תִּלְמֹד לוֹמַר וַיַּסַּע מֹשֶׁה אֶת יִשְׂרָאֵל שֶׁהִסִּיעָן בְּעַל כָּרְחָן בְּמַקֵּל שֶׁכֵּיוָן שֶׁרָאוּ בְּפִגְרֵי הָאֲנָשִׁים שֶׁהֶעֱבִידוּם בְּפֶרֶךְ וּבַעֲבוֹדָה קָשָׁה כֻּלָּן פְּגָרִים מֵתִים מֻטָּלִין עַל שְׂפַת הַיָּם אָמְרוּ כִּמְדֻמֶּה לָנוּ שֶׁלֹּא נִשְׁתַּיַּר אָדָם בְּמִצְרַיִם נִתְּנָה רֹאשׁ וְנָשׁוּבָה מִצְרָיְמָה וְנַעֲשָׂה לָנוּ עֲבוֹדָה זָרָה וְתֵרֵד בְּרֹאשֵׁנוּ וְנַחְזֹר לְמִצְרַיִם יָכֹל שֶׁאָמְרוּ וְלֹא עָשׂוּ הֲרֵי הוּא אוֹמֵר וַיְמָאֲנוּ לִשְׁמֹעַ וְלֹא זָכְרוּ נִפְלְאֹתֶיךָ אֲשֶׁר עָשִׂיתָ עִמָּהֶם וַיַּקְשׁוּ אֶת עָרְפָּם וַיִּתְּנוּ רֹאשׁ לָשׁוּב לְעַבְדֻתָם בְּמִרְיָם וְאַתָּה אֱלוֹהַּ סְלִיחוֹת חַנּוּן וְרַחוּם אֶרֶךְ אַפַּיִם וְרַב חֶסֶד וְלֹא עֲזַבְתָּם וְאוֹמֵר אַף כִּי עָשׂוּ לָהֶם עֵגֶל מַסֵּכָה וַיֹּאמְרוּ זֶה אֱלֹהֶיךָ אֲשֶׁר הֶעֶלְךָ מִמִּצְרָיִם וַיַּעֲשׂוּ נֶאָצוֹת גְּדֹלוֹת רַבִּי יְהוּדָה בֶּן אִלְעַאי אוֹמֵר עֲבוֹדָה זָרָה עָבְרָה עִם יִשְׂרָאֵל בַּיָּם וְהִסִּיעָהּ מֹשֶׁה בְּאוֹתָהּ שָׁעָה שֶׁנֶּאֱמַר וַיַּסַּע מֹשֶׁה אֶת יִשְׂרָאֵל מִיַּם סוּף מִדָּבָר שֶׁהָיָה עִם יִשְׂרָאֵל בְּיַם סוּף וְאֵי זוֹ זוֹ זוֹ עֲבוֹדָה זָרָה לְכָךְ נֶאֱמַר וַיַּסַּע מֹשֶׁה אֶת יִשְׂרָאֵל מִיַּם סוּף וַיֵּצְאוּ אֶל מִדְבַּר שׁוּר הוּא מִדְבַּר כּוֹב אָמְרוּ עָלָיו עַל מִדְבַּר כּוֹב שֶׁהָיָה שְׁמוֹנֶה מֵאוֹת פַּרְסָה עַל שְׁמוֹנֶה מֵאוֹת פַּרְסָה כֻּלּוֹ מָלֵא נְחָשִׁים וְעַקְרַבִּים שֶׁנֶּאֱמַר הַמּוֹלִיכְךָ בַּמִּדְבָּר הַגָּדֹל וְהַנּוֹרָא נָחָשׁ שָׂרָף וְעַקְרָב וְצִמָּאוֹן אֲשֶׁר אֵין מָיִם הַמּוֹצִיא לְךָ מַיִם מִצּוּר הַחַלָּמִישׁ וּכְתִיב מַשָּׂא מִדְבַּר יָם וּכְתִיב מַשָּׂא בַּהֲמוֹת נֶגֶב בְּאֶרֶץ צָרָה וְצוּקָה לָבִיא וָלַיִשׁ מֵהֶם אֶפְעֶה וְשָׂרָף מְעוֹפֵף יִשְׂאוּ עַל כֶּתֶף עֲיָרִים חֵילֵהֶם וְעַל דַּבֶּשֶׁת גְּמַלִּים אוֹצְרֹתָם עַל עַם לֹא יוֹעִילוּ אֵין אֶפְעֶה אֶלָּא עֶכֶס אָמְרוּ שֶׁעֶכֶס זֶה רוֹאֶה צֵל עוֹף שֶׁהוּא פּוֹרֵחַ בְּאַוֵיר וּכְשֶׁהוּא רוֹאֶה הָעוֹף וּמִתְחַבֵּר אֶל צִלּוֹ אֵבָרָיו נוֹשְׁרִין וְאַף עַל פִּי כֵן לֹא אָמְרוּ אַיֵּה יי הַמַּעֲלֶה אֹתָנוּ מֵאֶרֶץ מִצְרָיִם הַמּוֹלִיךְ אֹתָנוּ בַּמִּדְבָּר בְּאֶרֶץ עֲרָבָה וְשׁוּחָה בְּאֶרֶץ צִיָּה וְצַלְמָוֶת מַהוּ צַלְמָוֶת מְקוֹם צֵל וְעִמּוֹ מָוֶת אָמַר רַבִּי אַבָּא הַדָּבָר הַזֶּה הֵסִיחַ לִי רַבֵּנוּ הַגָּדוֹל אָדָם אֶחָד הָיָה בְּאֶרֶץ יִשְׂרָאֵל וְהָיוּ קוֹרִין אוֹתוֹ מְרוּטָה פַּעַם אַחַת עָלָה לָהָר לִלְקֹט עֵצִים וְרָאָה אֶת הַנָּחָשׁ יָשֵׁן וְהַנָּחָש לֹא רָאָהוּ מִיָּד נָשַׁר שְׂעַר רֹאשׁוֹ וְלֹא צָמַח בּוֹ שֵׂעָר עַד יוֹם מוֹתוֹ וְהָיוּ קוֹרִין אוֹתוֹ מְרוּטָה וַיֵּלְכוּ שְׁלֹשֶׁת יָמִים בַּמִּדְבָּר וְלֹא מָצְאוּ מָיִם רַבִּי יְהוֹשֻׁעַ אוֹמֵר כִּשְׁמוּעוֹ רַבִּי אֱלִיעֶזֶר אוֹמֵר וַהֲלֹא הַמַּיִם תַּחַת רַגְלֵי יִשְׂרָאֵל הָיוּ וְהָאָרֶץ אֵינָהּ צָפָה אֶלָּא עַל הַמַּיִם שֶׁנֶּאֱמַר לְרֹקַע הָאָרֶץ עַל הַמָּיִם הָא מַה תִּלְמֹד לוֹמַר וְלֹא מָצְאוּ מָיִם כְּדֵי לְיַגְּעָן אֲחֵרִים אוֹמְרִים מַיִם שֶׁנָּטְלוּ יִשְׂרָאֵל בֵּין הַגְּזָרִים שָׁלְמוּ מֵהֶן בְּאוֹתָהּ שָׁעָה הָא מַה תִּלְמֹד לוֹמַר וְלֹא מָצְאוּ מָיִם שֶׁאַף בִּכְלֵיהֶם לֹא מָצְאוּ מַיִם כָּעִנְיָן שֶׁנֶּאֱמַר וְאַדִּרֵיהֶם שָׁלְחוּ צְעִירֵיהֶם לַמָּיִם בָּאוּ עַל גֵּבִים לֹא מָצְאוּ מַיִם שָׁבוּ כְלֵיהֶם רֵיקָם דּוֹרְשֵׁי רְשׁוּמוֹת אָמְרוּ וְלֹא מָצְאוּ מַיִם דִּבְרֵי תוֹרָה שֶׁנִּמְשְׁלוּ לַמַּיִם וּמְנַיִן שֶׁנִּמְשְׁלוּ לַמַּיִם שֶׁנֶּאֱמַר הוֹי כָּל צָמֵא לְכוּ לַמַּיִם לְפִי שֶׁפָּרְשׁוּ מִדִּבְרֵי תוֹרָה שְׁלֹשֶׁת יָמִים לְכָךְ מָרְדוּ וּלְכָךְ הִתְקִינוּ לָהֶם הַנְּבִיאִים וְהַזְּקֵנִים שֶׁיִּהְיוּ קוֹרִין בַּתּוֹרָה בַּשַּׁבָּת בַּשֵּׁנִי וּבַחֲמִישִׁי הָא כֵיצַד קוֹרִין בַּשַּׁבָּת וּמַפְסִיקִין בְּאֶחָד בַּשַּׁבָּת וְקוֹרִין בַּשֵּׁנִי וּמַפְסִיקִין בַּשְּׁלִישִׁי וּבָרְבִיעִי וְקוֹרִין בַּחֲמִישִׁי וּמַפְסִיקִין בְּעֶרֶב שַׁבָּת וַיָּבֹאוּ מָרָתָה רַבִּי יְהוֹשֻׁעַ אוֹמֵר לִשְׁלֹשָׁה מְקוֹמוֹת בָּאוּ יִשְׂרָאֵל בְּאוֹתָהּ שָׁעָה שֶׁנֶּאֱמַר וַיָּבֹאוּ מָרָתָה רַבִּי אֶלְעָזָר הַמּוֹדָעִי אוֹמֵר לֹא בָאוּ אֶלָּא לְמָקוֹם אֶחָד וַיִּלֹּנוּ הָעָם עַל מֹשֶׁה רַבִּי יְהוֹשֻׁעַ אוֹמֵר הָיָה לָהֶם לְיִשְׂרָאֵל לְהִמָּלֵךְ בַּגָּדוֹל שֶׁבָּהֶם תְּחִלָּה לוֹמַר מָה נִשְׁתֶּה אֶלָּא שֶׁעָמְדוּ וְאָמְרוּ דִּבְרֵי תַּרְעֹמֶת עַל מֹשֶׁה רַבִּי אֶלְעָזָר הַמּוֹדָעִי אוֹמֵר לְמוּדִין הָיוּ יִשְׂרָאֵל בְּדִבְרֵי תַּרְעֹמֶת עַל מֹשֶׁה וְלֹא עַל מֹשֶׁה בִּלְבַד אָמְרוּ אֶלָּא עַל הַגְּבוּרָה לְכָךְ נֶאֱמַר לֵּאמֹר מַה נִּשְׁתֶּה וַיִּצְעַק אֶל יי וַיּוֹרֵהוּ יי עֵץ מִכָּן שֶׁהַצַּדִּיקִים אֵין קָשִׁין לְקַבֵּל לְפִי דַרְכָּךְ אַתְּ לָמֵד שֶׁתְּפִלַּת צַדִּיקִים קְצָרָה מַעֲשֶׂה בְתַלְמִיד אֶחָד שֶׁעָבַר לִפְנֵי רַבִּי אֱלִיעֶזֶר וְקִצֵּר בְּבִרְכוֹתָיו אָמְרוּ לוֹ תַּלְמִידָיו רַבִּי רָאִיתָ פְּלוֹנִי שֶׁקִּצֵּר בְּבִרְכוֹתָיו וְהָיוּ מַלְעִיגִין עָלָיו וְאוֹמְרִים עָלָיו תַּלְמִיד חֲכָמִים קַצְרָן הוּא זֶה אָמַר לָהֶם לֹא קִצֵּר זֶה יוֹתֵר מִמֹּשֶׁה שֶׁנֶּאֱמַר אֵל נָא רְפָא נָא לָהּ שׁוּב מַעֲשֶׂה בְתַלְמִיד אֶחָד שֶׁעָבַר לִפְנֵי רַבִּי אֱלִיעֶזֶר וְהָיָה מַאֲרִיךְ בְּבִרְכוֹתָיו אָמְרוּ לוֹ תַּלְמִידָיו רַבִּי רָאִיתָ זֶה שֶׁהֶאֱרִיךְ בְּבִרְכוֹתָיו וְהָיוּ אוֹמְרִין עָלָיו תַּלְמִיד חֲכָמִים מַאַרְכָן הוּא זֶה אָמַר לָהֶם לֹא הֶאֱרִיךְ זֶה יוֹתֵר מִמֹּשֶׁה שֶׁנֶּאֱמַר וָאֶתְנַפַּל לִפְנֵי יי אֵת אַרְבָּעִים הַיּוֹם וְאֶת אַרְבָּעִים הַלַּיְלָה אֲשֶׁר הִתְנַפָּלְתִּי כִּי אָמַר יי לְהַשְׁמִיד אֶתְכֶם שֶׁהָיָה אוֹמֵר יֵשׁ שָׁעָה לְקַצֵּר וְיֵשׁ שָׁעָה לְהַאֲרִיךְ וַיִּצְעַק אֶל יי וַיּוֹרֵהוּ יי עֵץ וַיַּשְׁלֵךְ אֶל הַמַּיִם וַיִּמְתְּקוּ הַמָּיִם שָׁם שָׂם לוֹ חֹק וּמִשְׁפָּט וְשָׁם נִסָּהוּ רַבִּי יְהוֹשֻׁעַ אוֹמֵר זֶה עֵץ שֶׁלַּעֲרָבָה רַבִּי אֶלְעָזָר הַמּוֹדָעִי אוֹמֵר זֶה עֵץ שֶׁלַּזַּיִת שֶׁאֵין לָךְ עֵץ מר יוֹתֵר מֵעֵץ זַיִת רַבִּי יְהוֹשֻׁעַ בֶּן קָרְחָה אוֹמֵר זֶה עֵץ הַרְדּוּפָנִי רַבִּי שִׁמְעוֹן בֶּן יוֹחַי אוֹמֵר דָּבָר מִן הַתּוֹרָה הֶרְאָהוּ שֶׁנֶּאֱמַר וַיּוֹרֵהוּ יי עֵץ וַיַּרְאֵהוּ יי עֵץ אֵינוֹ אוֹמֵר אֶלָּא וַיּוֹרֵהוּ כָּעִנְיָן שֶׁנֶּאֱמַר וַיֹּרֵנִי וַיֹּאמֶר לִי יִתְמָךְ דְּבָרַי לִבֶּךָ רַבִּי נָתָן אוֹמֵר זֶה עֵץ קַתְרוֹס וְיֵשׁ אוֹמְרִים עִקַּר תְּאֵנָה וְעִקַּר רִמּוֹן דּוֹרְשֵׁי רְשׁוּמוֹת אָמְרוּ הֶרְאָהוּ דִּבְרֵי תוֹרָה שֶׁנִּמְשְׁלוּ לָעֵץ שֶׁנֶּאֱמַר עֵץ חַיִּים הִיא לַמַּחֲזִיקִים בָּהּ וְתֹמְכֶיהָ מְאֻשָּׁר רַבִּי שִׁמְעוֹן בֶּן גַּמְלִיאֵל אוֹמֵר בֹּא וּרְאֵה כַּמָּה מֻפְרָשִׁין דַּרְכֵי הַקֹּדֶשׁ בָּרוּךְ הוּא מִדֶּרְכֵי בָּשָׂר וָדָם בָּשָׂר וָדָם בַּמָּתוֹק מְרַפֵּא אֶת הַמַּר אֲבָל הַקֹּדֶשׁ בָּרוּךְ הוּא מְרַפֵּא אֶת הַמַּר בַּמַּר הָא כֵיצַד נוֹתֵן דָּבָר הַמְחַבֵּל לְתוֹךְ דָּבָר הַמִּתְחַבֵּל כְּדֵי לַעֲשׁוֹת בּוֹ נֵס כַּיּוֹצֵא בַדָּבָר אַתָּה אוֹמֵר וַיֹּאמֶר יְשַׁעְיָהוּ יִשְׂאוּ דְּבֶלֶת תְּאֵנִים וְיִמְרְחוּ עַל הַשְּׁחִין וְיֶחִי וַהֲלֹא בָּשָׂר חַי כְּשֶׁאַתָּה נוֹתֵן עָלָיו דְּבֶלֶת תְּאֵנִים מִיָּד הוּא נִסְרָח הָא כֵיצַד נָתַן דָּבָר הַמְחַבֵּל לְתוֹךְ דָּבָר הַמִּתְחַבֵּל כְּדֵי לַעֲשׁוֹת בּוֹ נֵס כַּיּוֹצֵא בוֹ וַיֵּצֵא אֶל מוֹצָא הַמַּיִם וַיַּשְׁלֶךְ שָׁם מֶלַח וַיֹּאמֶר כֹּה אָמַר יי רִפִּאתִי לַמַּיִם הָאֵלֶּה לֹא יִהְיֶה מִשָּׁם עוֹד מָוֶת וּמְשַׁכָּלֶת מַהוּ רְפוּאָתוֹ וַהֲלֹא הַמַּיִם הַיָּפִין שֶׁתִּתֵּן בָּהֶם מֶלַח מִיָּד הֵם נִסְרָחִין הָא כֵיצַד נָתַן דָּבָר הַמְחַבֵּל לְתוֹךְ דָּבָר הַמִּתְחַבֵּל כְּדֵי לַעֲשׁוֹת בּוֹ נֵס וַיַּשְׁלֵךְ אֶל הַמַּיִם אֲחֵרִים אוֹמְרִים הָיוּ יִשְׂרָאֵל מִתְחַנְּנִים וּמִתְפַּלְּלִין לִפְנֵי אֲבִיהֶם שֶׁבַּשָּׁמַיִם כְּבֵן שֶׁהוּא מִתְחַנֵּן לִפְנֵי אָבִיו וּכְתַלְמִיד שֶׁמִּתְגַּדֵּר לִפְנֵי רַבּוֹ כָּךְ הָיוּ יִשְׂרָאֵל מִתְחַנְּנִין וּמִתְגַּדְּרִים לִפְנֵי אֲבִיהֶן שֶׁבַּשָּׁמַיִם וְאוֹמְרִים לְפָנָיו רִבּוֹנוֹ שֶׁלָּעוֹלָם חָטָאנוּ לְפָנֶיךָ שֶׁנִּתְרַעַמְנוּ לְפָנֶיךָ עַל הַמַּיִם וַיִּמְתְּקוּ הַמָּיִם רַבִּי יְהוֹשֻׁעַ אוֹמֵר מָרִים נִהְיוּ לְפִי שָׁעָה וְנִמְתְקוּ רַבִּי אֶלְעָזָר הַמּוֹדָעִי אוֹמֵר מָרִים הָיוּ מִתְּחִלָּתָם שֶׁנֶּאֱמַר הַמַּיִם הַמַּיִם שְׁתֵּי פְעָמִים שָׁם שָׂם לוֹ חֹק וּמִשְׁפָּט חֹק זֶה הַשַּׁבָּת וּמִשְׁפָּט זֶה כִּבּוּד אָב וָאֵם דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר חֹק אֵלּוּ עֲרָיוֹת שֶׁנֶּאֱמַר לְבִלְתִּי עֲשׂוֹת מֵחֻקּוֹת הַתּוֹעֵבֹת וּמִשְׁפָּט אֵלּוּ דִּינֵי אֳנָסִין וְדִינֵי קְנָסָיוֹת וְדִינֵי חַבָּלוֹת וְשָׁם נִסָּהוּ שָׁם נִשָּׂא לוֹ גְּדֻלָּה דִּבְרֵי רַבִּי יְהוֹשֻׁעַ שֶׁנֶּאֱמַר נָשָׂא אֱוִיל מְרֹדַךְ מֶלֶךְ בָּבֶל בִּשְׁנַת מָלְכוֹ אֶת רֹאשׁ יְהוֹיָכִין מֶלֶךְ יְהוּדָה וְאוֹמֵר נָשֹׂא אֶת רֹאשׁ בְּנֵי גֵרְשׁוֹן אָמַר לוֹ רַבִּי אֶלְעָזָר הַמּוֹדָעִי וַהֲלֹא גְּדֻלָּה אֵינָהּ תְּלוּיָה אֶלָּא בְשִׂין וְכָאן לֹא כְּתִיב אֶלָּא בְסָמֶךְ הָא מַה תִּלְמֹד לוֹמַר וְשָׁם נִסָּהוּ שָׁם נִסָּה הַמָּקוֹם אֶת יִשְׂרָאֵל וַיֹּאמֶר אִם שָׁמוֹעַ תִּשְׁמַע מִכָּן אָמְרוּ שָׁמַע אָדָם מִצְוָה אַחַת מַשְׁמִיעִין לוֹ מִצְווֹת הַרְבֵּה שֶׁנֶּאֱמַר אִם שָׁמוֹעַ תִּשְׁמַע שָׁכַח אָדָם מִצְוָה אַחַת מְשַׁכְּחִין לוֹ מִצְווֹת הַרְבֵּה שֶׁנֶּאֱמַר וְהָיָה אִם שָׁכֹחַ תִּשְׁכַּח לְקוֹל יי אֱלֹהֶיךָ אֵלּוּ עֲשֶׂרֶת הַדִּבְּרוֹת שֶׁנִּתְּנוּ מַפֶּה לְפֶה בַּעֲשָׂרָה קוֹלוֹת וְהַיָּשָׁר בְּעֵינָיו תַּעֲשֶׂה אֵלּוּ אַגָּדוֹת מְשֻׁבָּחוֹת הַנִּשְׁמָעוֹת בְּאָזְנֵי כָל אָדָם וְהַאֲזַנְתָּ לְמִצְוֹתָיו אֵלּוּ גְּזֵרוֹת וְשָׁמַרְתָּ כָּל חֻקָּיו אֵלּוּ הֲלָכוֹת כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ הָא אִם אָשִׂים כִּי אֲנִי יי רֹפְאֶךָ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר אִם שָׁמוֹעַ יָכֹל רְשׁוּת תִּלְמֹד לוֹמַר תִּשְׁמַע חוֹבָה וְלֹא רְשׁוּת תִּשְׁמַע זֶה הַכְּלָל שֶׁהַתּוֹרָה כְּלוּלָה בוֹ לְקוֹל יי אֱלֹהֶיךָ מְלַמֵּד שֶׁכָּל מִי שֶׁשּׁוֹמֵעַ מִפִּי גְּבוּרָה מַעֲלִין עָלָיו כְּאִלּוּ עוֹמֵד וּמְשַׁמֵּשׁ לִפְנֵי חַי וְקַיָּם לְעוֹלָם וּלְעוֹלְמֵי עוֹלָמִים וְהַיָּשָׁר בְּעֵינָיו תַּעֲשֶׂה זֶה מַשָּׂא וּמַתָּן מְלַמֵּד שֶׁכָּל מִי שֶׁנּוֹשֵׂא וְנוֹתֵן בֶּאֱמוּנָה וְרוּחַ הַבִּרְיוֹת נוֹחָה הֵימֶנּוּ מַעֲלִין עָלָיו כְּאִלּוּ קִיֵּם אֶת כָּל הַתּוֹרָה כֻּלָּהּ וְהַאֲזַנְתָּ לְמִצְוֹתָיו אֵלּוּ הֲלָכוֹת וְשָׁמַרְתָּ כָּל חֻקָּיו אֵלּוּ עֲרָיוֹת כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ כִּי אֲנִי יי רֹפְאֶךָ וּמַה תִּלְמֹד לוֹמַר כִּי אֲנִי יי רֹפְאֶךָ אָמַר לוֹ הַקֹּדֶשׁ בָּרוּךְ הוּא לְמֹשֶׁה אֱמֹר לָהֶם לְיִשְׂרָאֵל דִּבְרֵי תוֹרָה שֶׁנָּתַתִּי לָכֶם רְפוּאָה הֵם לָכֶם חַיִּים הֵם לָכֶם שֶׁנֶּאֱמַר כִּי חַיִּים הֵם לְמֹצְאֵיהֶם וּלְכָל בְּשָׂרוֹ מַרְפֵּא וְאוֹמֵר רִפְאוּת תְּהִי לְשָׁרֶּךָ וְשִׁקּוּי לְעַצְמוֹתֶיךָ רַבִּי יִצְחָק אוֹמֵר הָא אִם אֵין בָּהֶם מַחֲלָה מִפְּנֵי מָה הֵם צְרִיכִין רְפוּאָה אֶלָּא כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ בָּעוֹלָם הַזֶּה וְאִם אָשִׂים כִּי אֲנִי יי רֹפְאֶךָ בָּעוֹלָם הַבָּא שִׁמְעוֹן בֶּן עַזַּי אוֹמֵר שָׁמוֹעַ מַה תִּלְמֹד לוֹמַר תִּשְׁמַע מִכָּן שֶׁאִם רָצָה אָדָם לִשְׁמֹעַ מַשְׁמִיעִין אוֹתוֹ לִשְׁכֹּחַ מְשַׁכְּחִין אוֹתוֹ יָכֹל לְאַחַר זְמַן תִּלְמֹד לוֹמַר וְהָיָה אִם שָׁמֹעַ תִּשְׁמַע שָׁכֹחַ תִּשְׁכַּח מִיָּד הָא כֵיצַד רָצָה לִשְׁמֹעַ מַשְׁמִיעִין אוֹתוֹ מִיָּד לִשְׁכֹּחַ מְשַׁכְּחִין אוֹתוֹ מִיָּד הוּא הָיָה אוֹמֵר רָצָה אָדָם לִשְׁמֹעַ בְּטוֹבָתוֹ מַשְׁמִיעִין לוֹ שֶׁלֹּא בְּטוֹבָתוֹ לִשְׁכֹּחַ בְּטוֹבָתוֹ מְשַׁכְּחִין אוֹתוֹ שֶׁלֹּא בְּטוֹבָתוֹ הָרְשׁוּת נְתוּנָה אִם לַלֵּצִים הוּא יָלִיץ וְלַעֲנָוִים יִתֶּן חֵן אֲחֵרִים אוֹמְרִים אִם חָבֹל תַּחְבֹּל אִם חָבַלְתָּ חֲבוּלָה אַחַת סוֹף שֶׁחוֹבְלִין בָּךְ חֲבוּלוֹת הַרְבֵּה וַיָּבֹאוּ אֵילִמָה וּבְאֵילִם שְׁתֵּים עֶשְׂרֵה עֵינֹת מַיִם מַגִּיד הַכָּתוּב שֶׁאוֹתוֹ מָקוֹם מְהֻלָּל בַּמַּיִם מִכָּל הַמְּקוֹמוֹת תֵּדַע שֶׁכֵּן שֶׁהֲרֵי הָיוּ שָׁם שְׁנֵים עָשָׂר מַבּוּעִין וְלֹא סָפְקוּ אֶלָּא לְשִׁבְעִים דְקָלִים כֵּיוָן שֶׁבָּאוּ יִשְׂרָאֵל וְשָׁרוּ עֲלֵיהֶם שִׁשִּׁים רִבּוֹא בְּנֵי אָדָם וְסָפְקוּ לָהֶם וְלָנוּ וְשָׁנוּ וְשִׁלֵֹּשׁוּ וַיַּחֲנוּ שָׁם עַל הַמָּיִם לְעוֹלָם אֵין יִשְׂרָאֵל חוֹנִין אֶלָּא עַל הַמַּיִם דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר כֵּיוָן שֶׁבָּרָא הַקֹּדֶשׁ בָּרוּךְ הוּא אֶת עוֹלָמוֹ בָּרָא שָׁם שְׁנֵים עָשָׂר מַבּוּעִין כְּנֶגֶד שְׁנֵים עָשָׂר שִׁבְטֵי יַעֲקֹב וְשִׁבְעִים תְּמָרִים כְּנֶגֶד שִׁבְעִים זְקֵנִים וּמַה תִּלְמֹד לוֹמַר וַיַּחֲנוּ שָׁם עַל הַמָּיִם מְלַמֵּד שֶׁהָיוּ עוֹסְקִים בְּדִבְרֵי תוֹרָה שֶׁנִּתְּנוּ לָהֶם בְּמָרָה וַיִּסְעוּ מֵאֵילִם וַיָּבֹאוּ כָּל עֲדַת בְּנֵי יִשְׂרָאֵל אֶל מִדְבַּר סִין אֲשֶׁר בֵּין אֵילִם וּבֵין סִינָי בַּחֲמִשָּׁה עָשָׂר יוֹם לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם לָמָּה נֶאֱמַר יוֹם מַגִּיד שֶׁאוֹתוֹ הַיּוֹם אֵרְעָה שַׁבָּת לִהְיוֹת שֶׁהִיא סְדוּרָה וּבָאָה מִשֵּׁשֶׁת יְמֵי בְרֵאשִׁית עַד שֶׁנִּתְּנָה לָהֶם לְיִשְׂרָאֵל בְּעֶשְׂרִים וּשְׁנַיִם בְּאִיָּר דָּבָר אַחֵר בַּחֲמִשָּׁה עָשָׂר יוֹם לַחֹדֶשׁ לָמָּה נֶאֱמַר יוֹם לֵידַע בְּאֵיזֶה יוֹם נִתְּנָה תוֹרָה לְיִשְׂרָאֵל נִיסָן שֶׁיָּצְאוּ בּוֹ יִשְׂרָאֵל מִמִּצְרַיִם אֵרַע לִהְיוֹת בַּחֲמִישִׁי בַּשַּׁבָּת הִשְׁלִים נִיסָן אֵרַע אִיָּר לִהְיוֹת בַּשַּׁבָּת חָסֵר אִיָּר אֵרַע סִיָון לִהְיוֹת בְּאֶחָד בַּשַּׁבָּת וְאוֹמֵר מִמָּחֳרַת הַפֶּסַח יָצְאוּ וְאוֹמֵר בַּחֲמִשָּׁה עָשָׂר יוֹם לַחֹדֶשׁ הַשֵּׁנִי וְאוֹמֵר בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם נִמְצֵאתָ אוֹמֵר בַּחֹדֶשׁ הַשְּׁלִישִׁי בַּשִּׁשִּׁי בַחֹדֶשׁ בַּשִּׁשִּׁי בַשַּׁבָּת דָּבָר אַחֵר בַּחֲמִשָּׁה עָשָׂר יוֹם לָמָּה נֶאֱמַר יוֹם לֵידַע בְּאֵי זֶה יוֹם יָרַד הַמָּן לְיִשְׂרָאֵל חֲרָרָה שֶׁנָּטְלוּ יִשְׂרָאֵל מִמִּצְרַיִם אָכְלוּ מִמֶּנָּה שְׁלֹשִׁים וְאֶחָד יוֹם שֶׁנֶּאֱמַר וַיֹּאפוּ אֶת הַבָּצֵק אֲשֶׁר הוֹצִיאוּ מִמִּצְרַיִם עֻגֹת מַצּוֹת כִּי לֹא חָמֵץ כִּי גֹרְשׁוּ מִמִּצְרַיִם וְלֹא יָכְלוּ לְהִתְמַהְמֵהַּ וְגַם צֵדָה לֹא עָשׂוּ לָהֶם וְאוֹמֵר לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם וּבְצִדּוֹ מַה הוּא אוֹמֵר הִנְנִי מַמְטִיר לָכֶם לֶחֶם מִן הַשָּׁמָיִם רַבִּי שִׁילָא אוֹמֵר נִתְפַּרְנְסוּ מִמֶּנָּה שִׁשִּׁים וְאַחַת סְעוֹדוֹת וַיִּלּוֹנוּ כָּל עֲדַת בְּנֵי יִשְׂרָאֵל עַל מֹשֶׁה וְעַל אַהֲרֹן בַּמִּדְבָּר רַבִּי יְהוֹשֻׁעַ אוֹמֵר הָיָה לָהֶם לְיִשְׂרָאֵל לְהִמָּלֵךְ בַּגָּדוֹל שֶׁבָּהֶם מַה נֹּאכַל אֶלָּא עָמְדוּ וְאָמְרוּ דִּבְרֵי תַּרְעֹמֶת עַל מֹשֶׁה רַבִּי אֶלְעָזָר הַמּוֹדָעִי אוֹמֵר לְמוּדִין הָיוּ יִשְׂרָאֵל לִהְיוֹת אוֹמְרִים דִּבְרֵי תַּרְעֹמֶת עַל מֹשֶׁה וְלֹא עַל מֹשֶׁה בִּלְבַד אֶלָּא אַף עַל אַהֲרֹן וַיֹּאמְרוּ אֲלֵהֶם בְּנֵי יִשְׂרָאֵל מִי יִתֵּן מוּתֵנוּ בְיַד יי אָמְרוּ לָהֶם לְוַי מַתְנוּ בִּשְׁלֹשֶׁת יְמֵי אֲפֵלָה שֶׁלְּמִצְרָיִם בְּשִׁבְתֵּנוּ עַל סִיר הַבָּשָׂר רַבִּי יְהוֹשֻׁעַ אוֹמֵר תְּאֵבִים הָיוּ יִשְׂרָאֵל לֹאכַל בָּשָׂר אֶלָּא בִדּוּ וְאָמְרוּ רַבִּי אֶלְעָזָר הַמּוֹדָעִי אוֹמֵר עֲבָדִים הָיוּ יִשְׂרָאֵל לַמְּלָכִים בְּמִצְרַיִם יָצְאוּ לַשּׁוּק נוֹטְלִין פַּת בָּשָׂר וְדָגִים וְכָל דָּבָר וְאֵין כָּל בִּרְיָה מוֹחָה בְיָדָם יוֹצְאִין לַשָּׂדֶה נוֹטְלִים עֲנָבִים וּתְאֵנִים וְרִמּוֹנִים וְכָל דָּבָר וְאֵין בִּרְיָה מוֹחָה בְיָדָם רַבִּי יוֹסֵה אוֹמֵר תֵּדַע שֶׁלֹּא נִתַּן לָהֶם אֶלָּא בָאַחֲרוֹנָה לְכָךְ נֶאֱמַר אֵת הַקִּשֻּׁאִים שֶׁהָיוּ קָשִׁים לִמְעֵיהֶם כִּי הוֹצֵאתֶם אֹתָנוּ אֶל הַמִּדְבָּר אָמְרוּ לָהֶם הוֹצֵאתֶם אוֹתָנוּ אֶל הַמִּדְבָּר הַזֶּה תֹּהוּ שֶׁאֵין בּוֹ כְלוּם לְהָמִית אֶת כָּל הַקָּהָל הַזֶּה בָּרָעָב רַבִּי יְהוֹשֻׁעַ בֶּן קָרְחָה אוֹמֵר אֵין לָךְ מִיתָה קָשָׁה יוֹתֵר מִמִּיתַת רָעָב שֶׁנֶּאֱמַר טוֹבִים הָיוּ חַלְלֵי חֶרֶב מֵחַלְלֵי רָעָב שֶׁהֵם יָזֻבוּ מְדֻקָּרִים מִתְּנוּבֹת שָׂדָי רַבִּי אֶלְעָזָר הַמּוֹדָעִי אוֹמֵר בָּרָעָב בָּא עָלֵינוּ רָעָב אַחַר רָעָב דֶּבֶר אַחַר דֶּבֶר חֹשֶׁךְ אַחַר חֹשֶׁךְ וַיֹּאמֶר יי אֶל מֹשֶׁה הִנְנִי מַמְטִיר לָכֶם לֶחֶם מִן הַשָּׁמָיִם וְיָצָא הָעָם וְלָקְטוּ דְּבַר יוֹם בְּיוֹמוֹ לְמַעַן אֲנַסֶּנּוּ הֲיֵלֵךְ בְּתוֹרָתִי אִם לֹא רַבִּי יְהוֹשֻׁעַ אוֹמֵר אָמַר הַקֹּדֶשׁ בָּרוּךְ הוּא לְמֹשֶׁה הֲרֵינִי נִגְלֶה מִיָּד וְאֵינִי מְעַכֵּב רַבִּי אֶלְעָזָר הַמּוֹדָעִי אוֹמֵר אֵינוֹ אוֹמֵר הִנְנִי אֶלָּא בִזְכוּת אַבְרָהָם יִצְחָק וְיַעֲקֹב לָכֶם רַבִּי יְהוֹשֻׁעַ אוֹמֵר בְּוַדַּי אֵינוֹ רָאוּי לָכֶם רַבִּי אֶלְעָזָר הַמּוֹדָעִי אוֹמֵר אֵינוֹ אוֹמֵר לָכֶם אֶלָּא בִזְכוּת אַבְרָהָם יִצְחָק וְיַעֲקֹב מִן הַשָּׁמָיִם מֵאוֹצָר הַטּוֹב שֶׁלַּשָּׁמַיִם שֶׁנֶּאֱמַר יִפְתַּח יי לְךָ אֶת אוֹצָרוֹ הַטּוֹב רַבָּן שִׁמְעוֹן בֶּן גַּמְלִיאֵל אוֹמֵר בֹּא וּרְאֵה כַּמָּה חֲבִיבִין יִשְׂרָאֵל לִפְנֵי הַמָּקוֹם וּלְפִי שֶׁהֵן חֲבִיבִין לְפָנָיו שִׁנָּה עֲלֵיהֶם מַעֲשֵׂה בְרֵאשִׁית עָשָׂה לָהֶם תַּחְתּוֹנִים עֶלְיוֹנִים וְעֶלְיוֹנִים תַּחְתּוֹנִים לְשֶׁעָבַר הָיָה הַלֶּחֶם עוֹלֶה מִן הָאָרֶץ וְהַטַּל יוֹרֵד מִן הַשָּׁמַיִם שֶׁנֶּאֱמַר אֶרֶץ דָּגָן וְתִירוֹשׁ אַף שָׁמָיו יַעַרְפוּ טָל וְעַתָּה נִתְחַלְּפוּ הַדְּבָרִים הִתְחִיל הַלֶּחֶם יוֹרֵד מִן הַשָּׁמַיִם וְהַטַּל עוֹלָה מִן הָאָרֶץ דִכְתִיב הִנְנִי מַמְטִיר לָכֶם לֶחֶם מִן הַשָּׁמָיִם וּכְתִיב וַתַּעַל שִׁכְבַת הַטָּל וְהִנֵּה עַל פְּנֵי הַמִּדְבָּר דַּק מְחֻסְפָּס דַּק כַּכְּפֹר עַל הָאָרֶץ וְיָצָא הָעָם וְלָקְטוּ שֶׁלֹּא יִהְיוּ יוֹצְאִין לַחֲצֵרוֹת וּמְלַקְּטִין אֶלָּא יִהְיוּ יוֹצְאִין לַמִּדְבָּרוֹת וּמְלַקְּטִין דְּבַר יוֹם בְּיוֹמוֹ רַבִּי יְהוֹשֻׁעַ אוֹמֵר כְּדֵי שֶׁיִּלְקֹט אָדָם מֵהַיּוֹם לְמָחָר כְּעֵין מֵעֶרֶב שַׁבָּת לְעֶרֶב שַׁבָּת רַבִּי אֶלְעָזָר הַמּוֹדָעִי אוֹמֵר כְּדֵי שֶׁלֹּא יִלְקֹט אָדָם מֵהַיּוֹם לְמָחָר כְּעֵין מֵעֶרֶב שַׁבָּת לְעֶרֶב שַׁבָּת שֶׁנֶּאֱמַר דְּבַר יוֹם בְּיוֹמוֹ מִי שֶׁבָּרָא יוֹם בָּרָא פַרְנָסָתוֹ מִכָּן הָיָה רַבִּי אֶלְעָזָר הַמּוֹדָעִי אוֹמֵר כָּל מִי שֶׁיֵּשׁ לוֹ מַה יֹּאכַל הַיּוֹם וְאוֹמֵר מָה אוֹכַל לְמָחָר הֲרֵי זֶה מְחֻסַּר אֲמָנָה שֶׁנֶּאֱמַר לְמַעַן אֲנַסֶּנּוּ הֲיֵלֵךְ בְּתוֹרָתִי אִם לֹא רַבִּי יְהוֹשֻׁעַ אוֹמֵר שָׁנָה אָדָם שְׁתֵּי הֲלָכוֹת בַּשַּׁחְרִית וּשְׁתַּיִם בָּעַרְבִית וְעוֹסֵק בִּמְלַאכְתּוֹ כָּל הַיּוֹם מַעֲלִין עָלָיו כְּאִלּוּ קִיֵּם כָּל הַתּוֹרָה כֻּלָּהּ מִכָּן הָיָה רַבִּי שִׁמְעוֹן בֶּן יוֹחַי אוֹמֵר לֹא נִתְּנָה תוֹרָה לִדְרֹשׁ אֶלָּא לְאוֹכְלֵי הַמָּן הָא כֵיצַד הָיָה יוֹשֵׁב וְדוֹרֵשׁ וְלֹא הָיָה יוֹדֵעַ מֵהֵיכָן אוֹכֵל וְשׁוֹתֶה וּמֵהֵיכָן הָיָה לוֹבֵשׁ וּמִתְכַּסֶּה הָא לֹא נִתְּנָה תוֹרָה לִדְרֹשׁ אֶלָּא לְאוֹכְלֵי הַמָּן וּשְׁנִיִּים לָהֶם אוֹכְלֵי תְרוּמָה וְהָיָה בַּיּוֹם הַשִּׁשִּׁי וְהֵכִינוּ מִכָּן שֶׁמְּעָרֵב אָדָם מֵעֶרֶב שַׁבָּת לַשַּׁבָּת וְהָיָה מִשְׁנֶה לֶחֶם מְשֻׁנֶּה אַתָּה אוֹמֵר לֶחֶם מְשֻׁנֶּה הוּא אוֹ אֵינוֹ אֶלָּא לֶחֶם כָּפוּל כְּשֶׁהוּא אוֹמֵר שְׁנֵי הָעֹמֶר לָאֶחָד הֲרֵי לֶחֶם כָּפוּל אָמוּר הָא מַה תִּלְמֹד לוֹמַר וְהָיָה מִשְׁנֶה לֶחֶם שֶׁהוּא מְשֻׁנֶּה כֵּיצַד בְּכָל יוֹם הָיָה בוֹ עֹמֶר אֶחָד וּבַשַּׁבָּת שְׁנֵי עֳמָרִים בְּכָל יוֹם הָיָה רֵיחוֹ נוֹדֵף וּבַשַּׁבָּת יוֹתֵר בְּכָל יוֹם הָיָה מְצֻלְהָב כַּזָּהָב וּבַשַּׁבָּת יוֹתֵר וַיֹּאמֶר מֹשֶׁה וְאַהֲרֹן אֶל כָּל בְּנֵי יִשְׂרָאֵל עֶרֶב וִידַעְתֶּם כִּי יי הוֹצִיא אֶתְכֶם מֵאֶרֶץ מִצְרָיִם אָמְרוּ לָהֶם עַד שֶׁאַתֶּם יְשֵׁנִים בְּמִטּוֹתֵיכֶם הַקֹּדֶשׁ בָּרוּךְ הוּא מְפַרְנֵס אֶתְכֶם וִידַעְתֶּם כִּי יי הוֹצִיא אֶתְכֶם מִכָּן אַתָּה לָמֵד שֶׁשְּׁקוּלָה יְצִיאַת מִצְרַיִם כְּנֶגֶד כָּל נִסִּים וּגְבוּרוֹת שֶׁעָשָׂה הַקֹּדֶשׁ בָּרוּךְ הוּא לְיִשְׂרָאֵל וּבֹקֶר וּרְאִיתֶם אֶת כְּבוֹד יי מִכָּן אַתָּה לָמֵד שֶׁבְּפָנִים מְאִירוֹת נִתַּן הַמָּן לְיִשְׂרָאֵל הַשְּׂלָו שֶׁשָּׁאֲלוּ אוֹתוֹ מְמַלֵּא מֵעַיִם נִתַּן לָהֶם בְּפָנִים חֲשֵׁכוֹת אֲבָל הַמָּן שֶׁשָּׁאֲלוּ אוֹתוֹ כַּהֲלָכָה נִתַּן לָהֶם בְּפָנִים מְאִירוֹת בְּשָׁמְעוֹ אֶת תְּלֻנֹּתֵיכֶם עַל יי וְנַחְנוּ מָה כִּי תַלִּינוּ עָלֵינוּ אָמְרוּ לָהֶם וְכִי מָה אָנוּ סְפוּנִין שֶׁאַתֶּם עוֹמְדִים וּמִתְרַעֲמִים עָלֵינוּ וַיֹּאמֶר מֹשֶׁה בְּתֵת יי לָכֶם בָּעֶרֶב בָּשָׂר לֶאֱכֹל מִכָּן אַתְּ לָמֵד שֶׁבְּפָנִים חֲשֵׁכוֹת נִתַּן הַשְּׂלָו לְיִשְׂרָאֵל וְהַמָּן שֶׁשָּׁאֲלוּ אוֹתוֹ כַּהֲלָכָה נִתַּן לָהֶם בְּפָנִים מְאִירוֹת בִּשְׁמֹעַ יי אֶת תְּלֻנֹּתֵיכֶם אָמְרוּ לָהֶם אִלּוּ עָלֵינוּ הֱיִיתֶם עוֹמְדִים וּמִתְרַעֲמִים הָיִינוּ סוֹבְלִין אֶתְכֶם אֶלָּא הֲרֵי אַתֶּם עוֹמְדִים וּמִתְרַעֲמִים לִפְנֵי חַי וְקַיָּם לָעוֹלָמִים וַיֹּאמֶר מֹשֶׁה אֶל אַהֲרֹן אֱמֹר אֶל כָּל עֲדַת בְּנֵי יִשְׂרָאֵל קִרְבוּ לִפְנֵי יי רַבִּי יְהוֹשֻׁעַ אוֹמֵר קִרְבוּ עַל שֶׁנִּגְלְתָה גְבוּרָה רַבִּי אֶלְעָזָר הַמּוֹדָעִי אוֹמֵר קִרְבוּ כְּדֵי לִתֵּן אֶת הַדִּין וַיְהִי כְּדַבֵּר אַהֲרֹן מַה תִּלְמֹד לוֹמַר וַיְהִי מְלַמֵּד שֶׁכַּשֵּׁם שֶׁגָּזַר הַקֹּדֶשׁ בָּרוּךְ הוּא כֵּן הָיָה וַיִּפְנוּ אֶל הַמִּדְבָּר רַבִּי יְהוֹשֻׁעַ אוֹמֵר לֹא נִפְנוּ עַד שֶׁנִּגְלְתָה גְבוּרָה רַבִּי אֶלְעָזָר אוֹמֵר לֹא נִפְנוּ אֶלָּא עַל מַעֲשֶׂה אָבוֹת שֶׁנֶּאֱמַר הַמִּדְבָּר מַה מִּדְבָּר אֵין בּוֹ כְלוּם אַף אָבוֹת הָרִאשׁוֹנִים אֵין בָּהֶם לֹא עָוֹן וְלֹא חַטָּאת וְהִנֵּה כְּבוֹד יי נִרְאָה בֶּעָנָן רַבִּי יוֹסֵה בֶּן שִׁמְעוֹן אוֹמֵר כָּל זְמַן שֶׁיִּשְׂרָאֵל מְבַקְשִׁין לִרְגֹּם אֶת מֹשֶׁה וְאֶת אַהֲרֹן מִיָּד כְּבוֹד יי נִרְאָה בֶּעָנָן וּלְהַלָּן הוּא אוֹמֵר וַיֹּאמְרוּ כָּל הָעֵדָה לִרְגּוֹם אֹתָם בָּאֲבָנִים וּכְבוֹד יי נִרְאָה בְּאֹהֶל מוֹעֵד אֶל כָּל בְּנֵי יִשְׂרָאֵל וְכָאן מַהוּ אוֹמֵר כְּבוֹד יי נִרְאָה בֶּעָנָן וְכָל כָּךְ לָמָּה אָמַר הַקֹּדֶשׁ בָּרוּךְ הוּא מוּטָב שֶׁיִּלְקֶה עַמּוּד הֶעָנָן וְאַל יִסָּקֵל מֹשֶׁה וְאַהֲרֹן שָׁמַעְתִּי אֶת תְּלוּנֹּת בְּנֵי יִשְׂרָאֵל רַבִּי יְהוֹשֻׁעַ אוֹמֵר אָמַר הַקֹּדֶשׁ בָּרוּךְ הוּא לְמֹשֶׁה גָּלוּי לְפָנַי מַה שֶּׁאָמְרָה כְּנֶסֶת יִשְׂרָאֵל וּמַה שֶּׁהֵן עֲתִידִין לוֹמַר דַּבֵּר אֲלֵהֶם לֵאמֹר בֵּין הָעַרְבַּיִם תֹּאכְלוּ בָשָׂר וּבַבֹּקֶר תִּשְׂבְּעוּ לָחֶם אֱמֹר לָהֶם בֵּין שְׁנֵי דְבָרִים אַתֶּם עוֹמְדִים שְׁאַלְתֶּם לֶחֶם לְפִי שֶׁאֵי אֶפְשָׁר לְבָשָׂר וָדָם בְּלֹא לֶחֶם וּנְתַתִּיו לָכֶם חֲזַרְתֶּם שְׁאַלְתֶּם בָּשָׂר מְמַלֵּא מֵעַיִם הֲרֵי אֲנִי נוֹתְנוֹ לָכֶם מִפְּנֵי מָה אֲנִי נוֹתְנוֹ לָכֶם שֶׁלֹּא תֹּאמְרוּ אֵין סֵפֶק בְּיָדוֹ לִתְּנוֹ לָנוּ אֶלָּא הֲרֵינִי נוֹתְנוֹ לָכֶם וּלְבַסּוֹף אֶפָּרַע מִכֶּם וִידַעְתֶּם כִּי אֲנִי יי אֱלֹהֵיכֶם דַּיָּן אֲנִי לְהִפָּרַע מִכֶּם וַיְהִי בָעֶרֶב וַתַּעַל הַשְּׂלָו מִכָּן אַתָּה לָמֵד שֶׁבְּפָנִים חֲשֵׁכוֹת נִתַּן לָהֶם הַשְּׂלָו וַתְּכַס אֶת הַמַּחֲנֶה אֵינִי יוֹדֵעַ כַּמָּה תִּלְמֹד לוֹמַר וּכְאַמָּתַיִם עַל פְּנֵי הָאָרֶץ שְׁתֵּי אַמּוֹת הָיְתָה גְּבוֹהָה מִן הָאָרֶץ כְּדֵי שֶׁיְּהֵא אָדָם עוֹמֵד כְּנֶגֶד לִבּוֹ וְנוֹטֵל כְּדֵי שֶׁלֹּא יִצְטַעַר שֶׁמִּלִּבּוֹ וּלְמַטָּה שְׁתֵּי אַמּוֹת וּמִלִּבּוֹ וּלְמַעְלָה אַמָּה אַחַת רַבִּי יוֹסֵה הַגָּלִילִי אוֹמֵר וַיִּטֹּשׁ עַל הַמַּחֲנֶה כְּדֶרֶךְ יוֹם כֹּה וּכְדֶרֶךְ יוֹם כֹּה שְׁלֹשָׁה פַּרְסָאוֹת לְכָל רוּחַ וּכְאַמָּתַיִם עַל פְּנֵי הָאָרֶץ וְאוֹמֵר וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו רַבִּי יֹאשִׁיָּה אוֹמֵר הֲרֵי הוּא אוֹמֵר וַיִּטֹּשׁ עַל הַמַּחֲנֶה שְׁלֹשָׁה פַּרְסָאוֹת לְכָל רוּחַ וְרוּחַ וּמַה תִּלְמֹד לוֹמַר כְּדֶרֶךְ יוֹם כֹּה וּכְדֶרֶךְ יוֹם כֹּה שְׁלֹשָׁה כְּלַפֵּי לְמַעְלָה שְׁלֹשָׁה עַל שְׁלֹשָׁה הֲרֵי תִּשְׁעָה וְתִשְׁעָה עַל תִּשְׁעָה הֲרֵי שְׁמֹנָה עָשָׂר וּכְאַמָּתַיִם עַל פְּנֵי הָאָרֶץ וְאוֹמֵר וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו אֲחֵרִים אוֹמְרִים וַיִּטֹּשׁ עַל הַמַּחֲנֶה כְּדֶרֶךְ יוֹם דֶּרֶךְ בֵּינוֹנִית עֲשָׂרָה פַּרְסָאוֹת כֹּה הֲרֵי עֶשְׁרִים כְּדֶרֶךְ יוֹם כֹּה הֲרֵי אַרְבָּעִים וּכְאַמָּתַיִם עַל פְּנֵי הָאָרֶץ וְאוֹמֵר תַּעֲרֹךְ לְפָנַי שֻׁלְחָן יָכֹל יְהוּא אִסְטְרָטֵיָאוֹת מְקֻלְקָלוֹת תִּלְמֹד לוֹמַר עַל פְּנֵי הָאָרֶץ עַל הַפָּנוּי שֶׁבָּאָרֶץ כָּתוּב אֶחָד אוֹמֵר סְבִיבוֹת הַמַּחֲנֶה וְכָתוּב אֶחָד אוֹמֵר סָבִיב לְמִשְׁכְּנֹתָיו אֶלָּא שֶׁהָיָה סוֹבֵב לַמִּשְׁכָּנוֹת רַבִּי אֱלִיעֶזֶר אוֹמֵר וּכְאַמָּתַיִם עַל פְּנֵי הָאָרֶץ שְׁתֵּי אַמּוֹת הָיָה הַמָּן גָּבוֹהַּ מִן הָאָרֶץ וְלֹא נְטָלוּהוּ יִשְׂרָאֵל אֶלָּא מִן הַגָּבוֹהַּ אָמַרְתָּ צֵא וּרְאֵה כֵּיצַד הָיָה הַמָּן יוֹרֵד לְיִשְׂרָאֵל יוֹצְאָה רוּחַ צְפוֹנִית וּמְכַבֶּדֶת הַמִּדְבָּר יוֹרֵד מָטָר וּמְכַבֵּשׁ הָאָרֶץ וְהַטַּל עוֹלֶה וְהָרוּחַ מְנַשֶּׁבֶת בּוֹ וְעוֹשָׂהוּ כְּמִין שֻׁלְחָנוֹת שֶׁלַּזָּהָב וְהַמָּן יוֹרֵד עֲלֵיהֶם וּמֵהֶם הָיוּ יִשְׂרָאֵל נוֹטְלִין וְאוֹכְלִין אִם כֵּן זִמֵּן הַקֹּדֶשׁ בָּרוּךְ הוּא לְמַכְעִיסָיו קַל וָחֹמֶר שֶׁיְּשַׁלֵּם שָׁכָר טוֹב לַצַּדִּיקִים לֶעָתִיד לָבֹא הַבָּשָׂר עוֹדֶנּוּ בֵּין שִׁנֵּיהֶם אָמְרוּ הַכָּשֵׁר שֶׁבֵּינֵיהֶם אוֹכְלוֹ וְנִתְרָז מִיָּד הָרָשָׁע שֶׁבֵּינֵיהֶם אוֹכְלוֹ וּמִצְטַעֵר עַד שְׁלֹשִׁים יוֹם וְאַף יי חָרָה בָעָם וַיַּךְ יי בָּעָם מַכָּה רַבָּה מְאֹד וַיִּקְרָא אֶת שֵׁם הַמָּקוֹם הַהוּא קִבְרוֹת הַתַּאֲוָה כִּי שָׁם קָבְרוּ אֶת הָעָם הַמִּתְאַוִּים מִקִּבְרוֹת הַתַּאֲוָה נָסְעוּ הָעָם מֵחֲצֵרוֹת וַיִּהְיוּ בַּחֲצֵרוֹת וְכִי מֵחֲצֵרוֹת נָסְעוּ וּבַחֲצֵרוֹת חָנוּ אֶלָּא מְלַמֵּד שֶׁחָזַר מַסָּעָן לַאֲחוֹרֵיהֶם שְׁלֹשָׁה מַסָּעוֹת בִּשְׁבִיל מִרְיָם וּבַבֹּקֶר הָיְתָה שִׁכְבַת הַטַּל סָבִיב לַמַּחֲנֶה וַתַּעַל שִׁכְבַת הַטָּל לָעִנְיָן שֶׁאֲמַרְנוּ וַהֲרֵי בָא לְלַמְּדָךְ הַכָּתוּב כֵּיצַד הַמָּן יוֹרֵד לְיִשְׂרָאֵל יוֹצְאָה רוּחַ צְפוֹנִית וּמְכַבֶּדֶת הַמִּדְבָּר יוֹרֵד מָטָר מְכַבֵּס הָאָרֶץ וְהַטַּל עוֹלֶה וְהָרוּחַ מְנַשֶּׁבֶת בּוֹ וְעוֹשָׂהוּ כְּמִין שֻׁלְחָנוֹת שֶׁלַּזָּהָב וְהַמָּן יוֹרֵד עֲלֵיהֶם וְהִנֵּה עַל פְּנֵי הַמִּדְבָּר לֹא עַל הַמִּדְבָּר כֻּלּוֹ אֶלָּא עַל מִקְצָתוֹ דַּק מְלַמֵּד שֶׁהָיָה דַּק מְחֻסְפָּס מְלַמֵּד שֶׁהוּא מְחֻסְפָּס כַּכְּפֹר מְלַמֵּד שֶׁהָיָה יוֹרֵד כַּגָּלִיד עַל הָאָרֶץ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר וַתַּעַל שִׁכְבַת הַטָּל עָלָה פִלּוּל תְּפִלָּתָן שֶׁלַּאֲבוֹתֵינוּ שֶׁהָיוּ שְׁכוּבִים כַּטַּל עַל פְּנֵי הָאָרֶץ וְהִנֵּה עַל פְּנֵי הַמִּדְבָּר לֹא עַל הַמִּדְבָּר כֻּלּוֹ אֶלָּא עַל מִקְצָתוֹ דַּק שֶׁהָיָה יוֹרֵד מִן הָרָקִיעַ שֶׁנֶּאֱמַר הַנּוֹטֶה כַדֹּק שָׁמַיִם וּלְפִי שֶׁהָיָה יוֹרֵד מִן הָרָקִיעַ יָכֹל יְהֵא יוֹרֵד צוֹנֵן תִּלְמֹד לוֹמַר חַם יָכֹל יְהֵא יוֹרֵד בְּקוֹלוֹת וּמְנַיִן שֶׁאֵינוֹ יוֹרֵד אֶלָּא בִשְׁתִיקָה תִּלְמֹד לוֹמַר חַס יָכֹל יְהֵא יוֹרֵד עַל הָאָרֶץ וּמְנַיִן שֶׁאֵינוֹ יוֹרֵד אֶלָּא עַל הַכֵּלִים תִּלְמֹד לוֹמַר כַּכְּפֹר רַבִּי טַרְפוֹן אוֹמֵר אֵינוֹ יוֹרֵד אֶלָּא עַל הָאוֹסְפִים כַּכְּפֹר עַל הָאָרֶץ כִּבְיָכֹל פָּשַׁט הַקֹּדֶשׁ בָּרוּךְ הוּא יָדוֹ וְנָטַל תְּפִלָּתָן שֶׁלַּאֲבוֹתֵינוּ שֶׁהָיוּ שְׁכוּבִים בֶּעָפָר וְהוֹרִיד הַמָּן כַּטַּל לְיִשְׂרָאֵל כָּעִנְיָן שֶׁנֶּאֱמַר וַיְחֻנֶּנּוּ וַיֹּאמֶר פְּדָעֵהוּ מֵרֶדֶת שָׁחַת מָצָאתִי כֹפֶר כְּבַר הָיָה רַבִּי טַרְפוֹן וְהַזְּקֵנִים יוֹשְׁבִין וְרַבִּי אֶלְעָזָר הַמּוֹדָעִי יוֹשֵׁב לִפְנֵיהֶם אָמַר לָהֶם רַבִּי אֶלְעָזָר הַמּוֹדָעִי שִׁשִּׁים אַמָּה הָיָה גָּבְהוֹ שֶׁלַּמָּן אָמְרוּ לוֹ מוֹדָעִי עַד מָתַי אַתָּה מַתְמִיהַּ עָלֵינוּ אָמַר לָהֶם מִקְרָא הוּא מִן הַתּוֹרָה וְכִי אֵיזוֹ מִדָּה מְרֻבָּה טוֹבָה אוֹ רָעָה הֱוֵי אוֹמֵר מִדָּה טוֹבָה מְרֻבָּה מִמִּדַּת פֻּרְעָנוּת בְּמִדַּת פֻּרְעָנוּת הֲרֵי הוּא אוֹמֵר חֲמֵשׁ עֶשְׂרֵה אַמָּה מִלְמַעְלָה גָּבְרוּ הַמָּיִם מַה נַּפְשָׁךְ עַל גַּבֵּי הָהָר חֲמֵשׁ עֶשְׂרֵה אַמָּה וּבַבִּקְעָה חֲמֵשׁ עֶשְׂרֵה אַמָּה וּבְמִדָּה טוֹבָה מַה הוּא אוֹמֵר וַיְצַו שְׁחָקִים מִמָּעַל וְדַלְתֵי שָׁמַיִם פָּתָח מִעוּט דְּלָתוֹת שְׁתַּיִם וְכַמָּה ארובות בדלת אַרְבַּע אַרְבַּע עַל אַרְבַּע הֲרֵי שְׁמוֹנֶה שְׁמוֹנֶה עַל שְׁמוֹנֶה שֵׁשׁ עֶשְׂרֵה בֹּאוּ וְחַשְּׁבוּ שִׁשִּׁים אַמָּה הָיָה גָּבְהוֹ שֶׁלַּמָּן אָסֵי בַּר שַׁמַּי אוֹמֵר כְּשֶׁיָּרַד הַמָּן לְיִשְׂרָאֵל רָאוּהוּ כָל הָאֻמּוֹת שֶׁנֶּאֱמַר תַּעֲרֹךְ לְפָנַי שֻׁלְחָן נֶגֶד צֹרְרָי וַיִּרְאוּ בְנֵי יִשְׂרָאֵל וַיֹּאמְרוּ אִישׁ אֶל אָחִיו מָן הוּא כִּי לֹא יָדְעוּ מַה הוּא וַיֹּאמֶר מֹשֶׁה אֲלֵהֶם הוּא הַלֶּחֶם אֲשֶׁר נָתַן יי לָכֶם לְאָכְלָה כְּאָדָם שֶׁאוֹמֵר לַחֲבֵרוֹ מַה הוּא כָּךְ אָמְרוּ זֶה לָזֶה מַה הוּא דּוֹרְשֵׁי רְשׁוּמוֹת אָמְרוּ יִשְׂרָאֵל קְרָאוּהוּ מָן וַיֹּאמֶר מֹשֶׁה אֲלֵהֶם הוּא הַלֶּחֶם רַבִּי יְהוֹשֻׁעַ אוֹמֵר אָמַר מֹשֶׁה לַזְּקֵנִים וּזְקֵנִים לְכָל יִשְׂרָאֵל רַבִּי אֶלְעָזָר הַמּוֹדָעִי אוֹמֵר מֹשֶׁה אוֹמֵר לַזְּקֵנִים וּלְכָל יִשְׂרָאֵל הוּא הַלֶּחֶם מִכָּן הָיָה רַבִּי יוֹסֵה וְרַבִּי שִׁמְעוֹן אוֹמְרִים כְּסוּסִים נִתְפַּטְּמוּ יִשְׂרָאֵל בְּאוֹתוֹ שָׁעָה נֶאֱמַר כָּאן לְאָכְלָה וְנֶאֱמַר לְהַלָּן לֶחֶם אַבִּירִים אָכַל אִישׁ אַל תִּקְרֵי אַבִּירִים אֶלָּא אֵבָרִים לֶחֶם שֶׁנִּטּוֹחַ בָּאֵבָרִים אָמַר לָהֶם הַמָּן הַזֶּה שֶׁאַתֶּם אוֹכְלִים נִטּוֹחַ בְּאֵבְרֵיכֶם אָכַל אִישׁ צֵידָה שָׁלַח לָהֶם לָשֹׂבַע זֶה יְהוֹשֻׁעַ בִּן נוּן שֶׁיָּרַד לוֹ מָן כְּנֶגֶד כָּל יִשְׂרָאֵל וְיֵשׁ אוֹמְרִים עַל אֵבָרָיו הָיָה יוֹרֵד ומאבריו הָיָה נוֹטֵל וְאוֹכֵל לְכָךְ נֶאֱמַר לֶחֶם אַבִּירִים אָכַל אִישׁ זֶה הַדָּבָר אֲשֶׁר צִוָּה יי לִקְטוּ מִמֶּנּוּ אִישׁ לְפִי אָכְלוֹ עֹמֶר לַגֻּלְגֹּלֶת מִסְפַּר נַפְשֹׁתֵיכֶם אִישׁ לַאֲשֶׁר בְּאָהֳלוֹ תִּקָּחוּ אָמְרוּ עַכְשָׁו יָצָא נַחְשׁוֹן בֶּן עַמִּינָדָב וּבֵיתוֹ וּמְלַקֵּט הַרְבֵּה יָצָא עָנִי שֶׁבְּיִשְׂרָאֵל וּמְלַקֵּט קִמְעָא וּכְשֶׁהֵן בָּאִין לִידֵי מִדָּה נִמְצְאוּ כֻּלָּן שָׁוִין שֶׁנֶּאֱמַר וַיָּמֹדּוּ בָעֹמֶר וְלֹא הֶעְדִּיף הַמַּרְבֶּה וְהַמַּמְעִיט לֹא הֶחְסִיר אִישׁ לְפִי אָכְלוֹ לָקָטוּ אָמְרוּ אֹכֶל כַּשִּׁעוּר הַזֶּה הֲרֵי הוּא בָּרִיא וּמְבֹרָךְ פָּחוּת מִכֵּן קְלָלָה בְּמֵעָיו יוֹתֵר מִכֵּן רַעַבְתָּן וַיַּעֲשׂוּ כֵן בְּנֵי יִשְׂרָאֵל עָשׂוּ מַה שֶּׁנִּתְפַּקְּדוּ וְלֹא עָבְרוּ עַל גְּזֵרַת מֹשֶׁה וַיִּלְקְטוּ הַמַּרְבֶּה וְהַמַּמְעִיט וַיָּמֹדּוּ בָעֹמֶר וְלֹא הֶעְדִּיף הַמַּרְבֶּה וְהַמַּמְעִיט לֹא הֶחְסִיר אִישׁ לְפִי אָכְלוֹ לָקָטוּ וַיֹּאמֶר מֹשֶׁה אֲלֵהֶם אִישׁ אַל יוֹתֵר מִמֶּנּוּ עַד בֹּקֶר וְלֹא שָׁמְעוּ אֶל מֹשֶׁה אֵלּוּ מְחֻסְּרֵי אֲמָנָה שֶׁבְּיִשְׂרָאֵל וַיּוֹתִרוּ אֲנָשִׁים מִמֶּנּוּ אָמְרוּ אֲנָשִׁים לֹא הוֹתִירוּ שֶׁאֵינָן אֲנָשִׁים הוֹתִירוּ וַיָּרֻם תּוֹלָעִים וַיִּבְאַשׁ הֲרֵי זֶה מִקְרָא מְסֹרָס וְכִי מֵאַחַר שֶׁמַּרְחִישׁ הוּא מַבְאִישׁ אֶלָּא מַבְאִישׁ וְאַחַר כָּךְ מַרְחִישׁ כָּעִנְיָן שֶׁנֶּאֱמַר וְלֹא הִבְאִישׁ וְרִמָּה לֹא הָיְתָה בּוֹ וַיִּקְצֹף עֲלֵהֶם מֹשֶׁה כָּעַס עֲלֵיהֶם וְאָמַר לָהֶם מִפְּנֵי מָה עֲשִׂיתֶם כֵּן וַיִּלְקְטוּ אֹתוֹ בַּבֹּקֶר בַּבֹּקֶר בַּשַּׁחְרִית בַּשַּׁחְרִית דּוֹרְשֵׁי רְשׁוּמוֹת אָמְרוּ מִכָּן שֶׁהָיָה בַמָּן בְּזֵעַת אַפֶּיךָ תֹּאכַל לֶחֶם וְחַם הַשֶּׁמֶשׁ וְנָמָס בְּאַרְבַּע שָׁעוֹת אַתָּה אוֹמֵר בְּאַרְבַּע שָׁעוֹת אוֹ אֵינוֹ אֶלָּא בְּשֵׁשׁ שָׁעוֹת כְּשֶׁהוּא אוֹמֵר וְחַם הַשֶּׁמֶשׁ מַשְׁמָע בְּשָׁעָה שֶׁהַשֶּׁמֶשׁ חַם וְהַצֵּל צוֹנֵן זוֹ הִיא שָׁעָה רְבִיעִית בַּיּוֹם וְנָמָס כֵּיוָן שֶׁחַמָּה זוֹרַחַת עָלָיו הָיָה פּוֹשֵׁר וְהוֹלֵךְ וּנְחָלִים הָיוּ מוֹשְׁכִין מִמֶּנּוּ וְהוֹלְכִין לַיָּם הַגָּדוֹל וּבָאִין אַיָּלִים וּצְבָאיִם וְיַחְמוּרִים וְכָל בְּהֵמָה וְשׁוֹתִין מֵהֶם וְאַחַר כָּךְ בָּאִין הָאֻמּוֹת וְצָדִין מֵהֶם וְאוֹכְלִים אוֹתָן וְטוֹעֲמִים בָּהֶם טַעַם מָן שֶׁהָיָה יוֹרֵד לְיִשְׂרָאֵל וַיְהִי בַּיּוֹם הַשִּׁשִּׁי לָקְטוּ לֶחֶם מִשְׁנֶה רַבִּי יְהוֹשֻׁעַ אוֹמֵר זֶה לֶחֶם כָּפוּל שְׁנֵי הָעֹמֶר לָאֶחָד וַיְהִי בַּיּוֹם הַשִּׁשִּׁי לָקְטוּ לֶחֶם מִשְׁנֶה שְׁנֵי הָעֹמֶר לָאֶחָד וַיָּבֹאוּ כָּל נְשִׂיאֵי הָעֵדָה וַיַּגִּידוּ לְמֹשֶׁה אָמְרוּ לוֹ מֹשֶׁה רַבֵּנוּ מַה נִּשְׁתַּנָּה הַיּוֹם הַזֶּה מִכָּל הַיָּמִים וַיֹּאמֶר אֲלֵהֶם הוּא אֲשֶׁר דִּבֶּר יי אָמְרוּ לוֹ אֵימָתַי אָמַר לָהֶם מָחָר אֵת אֲשֶׁר תֹּאפוּ אֵפוּ רַבִּי יְהוֹשֻׁעַ אוֹמֵר מִי שֶׁהוּא רוֹצֶה אָפוּי הָיָה מִתְאַפֶּה לוֹ וְהָרוֹצֶה מְבֻשָּׁל הָיָה מִתְבַּשֵּׁל לוֹ רַבִּי אֶלְעָזָר הַמּוֹדָעִי אוֹמֵר הָרוֹצֶה לֹאכַל דָּבָר אָפוּי הָיָה טוֹעֵם בּוֹ כָּל אֲפוּיִים שֶׁבָּעוֹלָם וְהָרוֹצֶה לֹאכַל דָּבָר מְבֻשָּׁל הָיָה טוֹעֵם בּוֹ כָּל בִּשּׁוּלִים שֶׁבָּעוֹלָם רַבִּי אֱלִיעֶזֶר אוֹמֵר עַל אָפוּי אָפוּ וְעַל מְבֻשָּׁל בִּשֵּׁלוּ הָא כֵיצַד יוֹם טוֹב שֶׁחָל לִהְיוֹת עֶרֶב שַׁבָּת מְנַיִן שֶׁאֵין רַשָּׁאִין לֹא לֶאֱפוֹת וְלֹא לְבַשֵּׁל אֶלָּא אִם כֵּן עֵרְבוּ תִּלְמֹד לוֹמַר אֵת אֲשֶׁר תֹּאפוּ אֵפוּ אֵפוּ עַל אָפוּי וּבַשְּׁלוּ עַל מְבֻשָּׁל וְאֵת כָּל הָעֹדֵף הַנִּיחוּ לָכֶם לְמִשְׁמֶרֶת עַד הַבֹּקֶר וַיַּנִּיחוּ אֹתוֹ עַד הַבֹּקֶר לָעִנְיָן שֶׁאָמַר וַיֹּאמֶר מֹשֶׁה אִכְלֻהוּ הַיּוֹם כִּי שַׁבָּת הַיּוֹם לַיי הַיּוֹם לֹא תִמְצָאֻהוּ בַּשָּׂדֶה רַבִּי זְרִיקָה אוֹמֵר מִכָּן שָׁלֹשׁ סְעוֹדוֹת בַּשַּׁבָּת לְפִי שֶׁהָיוּ רְגִילִין לָצֵאת בַּשַּׁחְרִית אָמְרוּ לוֹ מֹשֶׁה רַבֵּנוּ נֵצֵא בַּשַּׁחְרִית אָמַר לָהֶם אִכְלֻהוּ הַיּוֹם אָמְרוּ לוֹ הוֹאִיל וְלֹא יָצָאנוּ שַׁחְרִית נֵצֵא בֵּין הָעַרְבַּיִם אָמַר לָהֶם כִּי שַׁבָּת הַיּוֹם לַיי וּמַה תִּלְמֹד לוֹמַר הַיּוֹם לֹא תִמְצָאֻהוּ בַּשָּׂדֶה אָמְרוּ בָּקַע לִבָּן שֶׁלַּאֲבוֹתֵינוּ בְּאוֹתָהּ שָׁעָה שֶׁהָיוּ אוֹמְרִים הוֹאִיל וְלֹא מְצָאנוּהוּ הַיּוֹם שֶׁמָּא לֹא נִמְצָאֵהוּ לְמָחָר אָמַר לָהֶם הַיּוֹם הַזֶּה אֵי אַתֶּם מוֹצְאִים אוֹתוֹ אֲבָל אַתֶּם מוֹצְאִים אוֹתוֹ מָחָר רַבִּי אֶלְעָזָר חִסְמָא אוֹמֵר בָּעוֹלָם הַזֶּה אֵי אַתֶּם מוֹצְאִים אוֹתוֹ אֲבָל לָעוֹלָם הַבָּא אַתֶּם מוֹצְאִים אוֹתוֹ דָּבָר אַחֵר וַיֹּאמֶר מֹשֶׁה אִכְלֻהוּ הַיּוֹם רַבִּי יְהוֹשֻׁעַ אוֹמֵר אִם תִּזְכּוּ לִשְׁמֹר אֶת הַשַּׁבָּת עָתִיד הַקֹּדֶשׁ בָּרוּךְ הוּא לִתֵּן לָכֶם שְׁלֹשָׁה מוֹעֲדוֹת פֶּסַח וַעֲצֶרֶת וְסֻכּוֹת לְכָךְ נֶאֱמַר אִכְלֻהוּ הַיּוֹם רַבִּי אֶלְעָזָר הַמּוֹדָעִי אוֹמֵר אִם תִּזְכּוּ לִשְׁמֹר אֶת הַשַּׁבָּת עָתִיד הַקֹּדֶשׁ בָּרוּךְ הוּא לִתֵּן לָכֶם שֵׁשׁ מִדּוֹת טוֹבוֹת אֶרֶץ יִשְׂרָאֵל וְעוֹלָם הַבָּא וְעוֹלָם חָדָשׁ וּמַלְכוּת בֵּית דָּוִד וּכְהֻנָּה וּלְוִיָּה לְכָךְ נֶאֱמַר אִכְלֻהוּ הַיּוֹם רַבִּי אֱלִיעֶזֶר אוֹמֵר אִם תִּזְכּוּ לִשְׁמֹר אֶת הַשַּׁבָּת תִּנָּצְלוּ מִשָּׁלֹשׁ פֻּרְעָנִיּוֹת מִיּוֹמוֹ שֶׁלְּגוֹג וּמָגוֹג וּמֵחֶבְלוֹ שֶׁלַּמָּשִׁיחַ וּמִיּוֹם הַדִּין הַגָּדוֹל לְכָךְ נֶאֱמַר אִכְלֻהוּ הַיּוֹם שֵׁשֶׁת יָמִים תִּלְקְטֻהוּ רַבִּי יְהוֹשֻׁעַ אוֹמֵר לָמַדְנוּ שֶׁאֵין יוֹרֵד בַּשַּׁבָּת בְּיוֹם טוֹב מְנַיִן תִּלְמֹד לוֹמַר שַׁבָּת לֹא יִהְיֶה בּוֹ רַבִּי אֶלְעָזָר הַמּוֹדָעִי אוֹמֵר לָמַדְנוּ שֶׁאֵינוֹ יוֹרֵד בַּשַּׁבָּת בְּיוֹם טוֹב מְנַיִן תִּלְמֹד לוֹמַר לֹא יִהְיֶה בּוֹ בְּיוֹם הַכִּפּוּרִים מְנַיִן תִּלְמֹד לוֹמַר שַׁבָּת לֹא יִהְיֶה בּוֹ וַיְהִי בַּיּוֹם הַשְּׁבִיעִי יָצְאוּ מִן הָעָם לִלְקֹט וְלֹא מָצָאוּ אֵלּוּ מְחֻסְּרֵי אֲמָנָה שֶׁבְּיִשְׂרָאֵל וַיֹּאמֶר יי אֶל מֹשֶׁה עַד אָנָה מֵאַנְתֶּם לִשְׁמֹר מִצְו‍ֹתַי וְתוֹרֹתָי רַבִּי יְהוֹשֻׁעַ אוֹמֵר אָמַר לוֹ הַקֹּדֶשׁ בָּרוּךְ הוּא לְמֹשֶׁה מֹשֶׁה אֱמֹר לָהֶם לְיִשְׂרָאֵל הוֹצֵאתִי אֶתְכֶם מִמִּצְרַיִם וְקָרַעְתִּי לָכֶם אֶת הַיָּם וְהוֹרַדְתִּי לָכֶם הַמָּן וְהַעֲלִיתִי לָכֶם הַבְּאֵר וְהֵגַזְתִּי לָכֶם הַשְּׂלָו וְנִלְחַמְתִּי לָכֶם מִלְחֶמֶת עֲמָלֵק וְעָשִׂיתִי לָכֶם נִסִּים וּגְבוּרוֹת עַד מָתַי מֵאַנְתֶּם לִשְׁמֹר מִצְוֹתַי וְתוֹרֹתָי שֶׁמָּא תֹּאמְרוּ מִצְווֹת הַרְבֵּה הִטַּלְתִּי לָכֶם שַׁבָּת זוֹ הִטַּלְתִּי לָכֶם מִמָּרָה לְשָׁמְרָהּ וְלֹא שְׁמַרְתֶּם אוֹתָהּ שֶׁמָּא תֹּאמְרוּ כָּל מִי שֶׁמְּשַׁמֵּר הַשַּׁבָּת מַה שָּׁכָר נוֹטֵל עָלָיו תִּלְמֹד לוֹמַר אַשְׁרֵי אֱנוֹשׁ יַעֲשֶׂה זֹּאת וּבֶן אָדָם יַחֲזִיק בָּהּ שֹׁמֵר שַׁבָּת מֵחַלְּלוֹ וְשֹׁמֵר יָדוֹ מֵעֲשׂוֹת כָּל רָע הָא לָמַדְנוּ שֶׁכָּל מִי שֶׁמְּשַׁמֵּר אֶת הַשַּׁבָּת מְרֻחָק מִן הָעֲבֵירָה רְאוּ כִּי יי נָתַן לָכֶם הַשַּׁבָּת אָמַר לָהֶם מֹשֶׁה לְיִשְׂרָאֵל הִזַּהֲרוּ כִּי יי נָתַן לָכֶם אֶת הַשַּׁבָּת שֶׁתִּשְׁמְרוּהָ עַל כֵּן הוּא נֹתֵן לָכֶם בַּיּוֹם הַשִּׁשִּׁי לֶחֶם יוֹמָיִם זֶהוּ שֶׁהָיָה רַבִּי יְהוֹשֻׁעַ אוֹמֵר לֶחֶם כָּפוּל שְׁנֵי הָעֹמֶר לָאֶחָד שְׁבוּ אִישׁ תַּחְתָּיו אֵלּוּ אַרְבַּע אַמּוֹת אַל יֵצֵא אִישׁ מִמְּקֹמוֹ אֵלּוּ אַלְפַּיִם אַמָּה וּמְנַיִן שֶׁשָּׁמְעוּ דָּבָר זֶה וְקִבְּלוּ עֲלֵיהֶם שֶׁנֶּאֱמַר וַיִּשְׁבְּתוּ הָעָם בַּיּוֹם הַשְּׁבִעִי דָּבָר אַחֵר וַיִּשְׁבְּתוּ הָעָם בַּיּוֹם הַשְּׁבִעִי רַבִּי יְהוֹשֻׁעַ אוֹמֵר אָמַר לָהֶם לְיִשְׂרָאֵל אִם תִּשְׁמְרוּ שַׁבָּת זוֹ עָתִיד הַקֹּדֶשׁ בָּרוּךְ הוּא לִתֵּן לָכֶם שְׁלֹשָׁה מוֹעֲדוֹת חַג נִיסָן וְחַג סִיָון וְחַג תִּשְׁרִי כֵּיוָן שֶׁשָּׁמְעוּ דָבָר זֶה קִבְּלוּ עֲלֵיהֶם וְשָׁבָתוּ רַבִּי אֶלְעָזָר הַמּוֹדָעִי אוֹמֵר אָמַר לָהֶם הַמָּקוֹם אִם תִּשְׁמְרוּ שַׁבָּת זוֹ עָתִיד אֲנִי לִתֵּן לָכֶם שֵׁשׁ מִדּוֹת טוֹבוֹת אֶרֶץ יִשְׂרָאֵל וְעוֹלָם הַבָּא וְעוֹלָם חָדָשׁ וּמַלְכוּת בֵּית דָּוִד וּכְהֻנָּה וּלְוִיָּה רַבִּי אֱלִיעֶזֶר אוֹמֵר אִם תִּשְׁמְרוּ שַׁבָּת זוֹ תִּנָּצְלוּ מִשָּׁלֹשׁ פֻּרְעָנִיּוֹת מֵחֶבְלוֹ שֶׁלַּמָּשִׁיחַ וּמִיּוֹמוֹ שֶׁלְּגוֹג וּמִיּוֹם הַדִּין הַגָּדוֹל וּכְשֶׁשָּׁמְעוּ דָבָר זֶה קִבְּלוּ וְשָׁבָתוּ וַיִּקְרְאוּ בֵית יִשְׂרָאֵל אֶת שְׁמוֹ מָן דּוֹרְשֵׁי רְשׁוּמוֹת אָמְרוּ בֵּית יִשְׂרָאֵל קָרְאוּ אֶת שְׁמוֹ מָן וְהוּא כְּזֶרַע גַּד אֵינִי יוֹדֵעַ לְמִי דּוֹמֶה רַבִּי יְהוֹשֻׁעַ אוֹמֵר דּוֹמֶה לְזֶרַע פִּשְׁתָּן יָכֹל מַה זֶּרַע פִּשְׁתָּן אָדֹם כָּךְ זֶה אָדֹם תִּלְמֹד לוֹמַר לָבָן רַבִּי אֶלְעָזָר הַמּוֹדָעִי אוֹמֵר דּוֹמֶה לִדְבַר הַגָּדָה שֶׁהוּא מוֹשֵׁךְ לִבּוֹ שֶׁלָּאָדָם אֲחֵרִים אוֹמְרִים הוּא מֵעִיד עַל עַצְמוֹ שֶׁהוּא מָן שֶׁאֵינוֹ יוֹרֵד לֹא בַשַּׁבָּת וְלֹא בְיוֹם טוֹב וְלֹא בְיוֹם הַכִּפּוּרִים רַבִּי יוֹסֵה אוֹמֵר כַּשֵּׁם שֶׁהַנָּבִיא מַגִּיד חֲדָרִים וּסְתָרִים לְיִשְׂרָאֵל כָּךְ הָיָה הַמָּן מַגִּיד לְיִשְׂרָאֵל חֲדָרִים וּסְתָרִים הָא כֵיצַד אִישׁ וְאִשָּׁה שֶׁבָּאוּ לִפְנֵי מֹשֶׁה וְכֵן שְׁנַיִם שֶׁבָּאוּ לִפְנֵי בֵּית דִּין זֶה אוֹמֵר עַבְדִּי גָּנַבְתָּ וְזֶה אוֹמֵר אַתָּה מְכַרְתּוֹ לִי אָמַר לָהֶם מֹשֶׁה לַבֹּקֶר מִשְׁפָּט לְמָחָר אִם נִמְצָא עָמְרוֹ בְּבֵית רַבּוֹ רִאשׁוֹן בְּיָדוּעַ שֶׁזֶּה גְנָבוֹ אִם נִמְצָא עָמְרוֹ בְּבֵית רַבּוֹ שֵׁנִי בְּיָדוּעַ שֶׁזֶּה מְכָרוֹ לוֹ וְכֵן אִישׁ וְאִשָּׁה שֶׁבָּאוּ לִפְנֵי מֹשֶׁה לָדִין זֶה אוֹמֵר הִיא סָרְחָה עָלַי וְהִיא אוֹמֶרֶת הוּא סָרַח עָלַי אָמַר לָהֶם מֹשֶׁה לַבֹּקֶר מִשְׁפָּט לְמָחָר אִם נִמְצָא עָמְרָהּ בְּבֵית בַּעְלָהּ בְּיָדוּעַ שֶׁהִיא סָרְחָה עָלָיו נִמְצָא עָמְרָהּ בְּבֵית אָבִיהָ בְּיָדוּעַ שֶׁהוּא סָרַח עָלֶיהָ וְטַעְמוֹ כְּצַפִּיחִת בִּדְבָשׁ רַבִּי יְהוֹשֻׁעַ אוֹמֵר כְּלַפָּס וּכְעֵין אִסְקָרִיטִי רַבִּי אֱלִיעֶזֶר אוֹמֵר כְּסֹלֶת זוֹ שֶׁצָּפָה עַל גַּבֵּי נָפָה וְנִלּוֹשָׁה בִדְבָשׁ וְחֶמְאָה אִם אוֹמֵר אֲנִי וַיֹּאמֶר מֹשֶׁה זֶה הַדָּבָר אֲשֶׁר צִוָּה יי מְלֹא הָעֹמֶר מִמֶּנּוּ לְמִשְׁמֶרֶת לְדֹרֹתֵיכֶם לְמַעַן יִרְאוּ אֶת הַלֶּחֶם אֲשֶׁר הֶאֱכַלְתִּי אֶתְכֶם בַּמִּדְבָּר בְּהוֹצִיאִי אֶתְכֶם מֵאֶרֶץ מִצְרָיִם יָכֹל לוֹמַר לֹא הִנִּיחוֹ אַהֲרֹן אֶלָּא בִשְׁנַת הָאַרְבָּעִים תִּלְמֹד לוֹמַר וַיַּנִּיחֵהוּ אַהֲרֹן לִפְנֵי הָעֵדֻת לְמִשְׁמָרֶת אֵימָתַי נֶעֱשָׂה הָאָרוֹן בְּשָׁנָה שְׁנִיָּה כָּךְ לֹא הִנִּיחוּ אַהֲרֹן אֶלָּא בְשָׁנָה שְׁנִיָּה וְזֶה אֶחָד מֵעֲשָׂרָה דְּבָרִים שֶׁנִּבְרְאוּ בְּעֶרֶב שַׁבָּת בֵּין הַשְּׁמָשׁוֹת אֵלּוּ הֵן הַקֶּשֶׁת וְהַמָּן וְהַמַּטֶּה וְהַכְּתָב וְהַשָּׁמִיר וְהַלּוּחוֹת וּפְתִיחַת פִּי הָאָרֶץ לִבְלֹעַ הָרְשָׁעִים וּפְתִיחַת פִּי הָאָתוֹן וְקִבְרוֹ שֶׁלְּמֹשֶׁה וּמְעָרָה שֶׁעָמַד בָּהּ מֹשֶׁה וְאֵלִיָּהוּ וְיֵשׁ אוֹמְרִים אַף בְּגָדָיו שֶׁלְּאָדָם הָרִאשׁוֹן וּמַקְלוֹ שֶׁלְּאַהֲרֹן שְׁקֵדָיו וּפְרָחָיו שִׁבְעָה דְּבָרִים מְכֻסִּין מִבְּנֵי אָדָם וְאֵלּוּ הֵן יוֹם הַמִּיתָה וְיוֹם הַנֶּחָמָה וְעֹמֶק הַדִּין וְאֵין אָדָם יוֹדֵעַ בַּמֶּה מִשְׂתַּכֵּר וְאֵין אָדָם יוֹדֵעַ מַה בְּלִבּוֹ שֶׁלַּחֲבֵרוֹ וּמַלְכוּת בֵּית דָּוִד אֵימָתַי תַּחְזֹר לִמְקוֹמָהּ וּמַלְכוּת חַיֶּבֶת זוֹ אֵימָתַי תַּעֲקֹר וַיֹּאמֶר מֹשֶׁה אֶל אַהֲרֹן קַח צִנְצֶנֶת אַחַת אֵינִי יוֹדֵעַ שֶׁלְּמָה הִיא אִם שֶׁלַּכֶּסֶף הָיְתָה אוֹ שֶׁלַּבַּרְזֵל אוֹ שֶׁלָּעוֹפֶרֶת אוֹ שֶׁלַּנְּחֹשֶׁת אוֹ שֶׁלַּבְּדִיל תִּלְמֹד לוֹמַר צִנְצֶנֶת לֹא אָמַרְתִּי אֶלָּא דָּבָר שֶׁהוּא מֵצִיץ מֵחֲבֵרוֹ אֵי אַתָּה מוֹצֵא אֶלָּא כְּלִי חֶרֶס וְתֶן שָׁמָּה מְלֹא הָעֹמֶר מָן וְהַנַּח אֹתוֹ לִפְנֵי יי לְמִשְׁמֶרֶת לְדֹרֹתֵיכֶם רַבִּי יְהוֹשֻׁעַ אוֹמֵר לָאָבוֹת רַבִּי אֶלְעָזָר הַמּוֹדָעִי אוֹמֵר לַדּוֹרוֹת רַבִּי אֱלִיעֶזֶר אוֹמֵר לִימוֹת יִרְמְיָה הַנָּבִיא שֶׁבְּשָׁעָה שֶׁאָמַר יִרְמְיָה לְיִשְׂרָאֵל מִפְּנֵי מָה אֵין אַתֶּם עוֹסְקִין בַּתּוֹרָה אָמְרוּ לוֹ בַּמֶּה נִתְפַּרְנֵס בְּאוֹתָהּ שָׁעָה הוֹצִיא לָהֶם צְלוֹחִית שֶׁלַּמָּן וְאָמַר לָהֶם הַדּוֹר אַתֶּם רְאוּ דְבַר יי הֲמִדְבָּר הָיִיתִי לְיִשְׂרָאֵל אִם אֶרֶץ מַאְפֵּלְיָה מַדּוּעַ אָמְרוּ עַמִּי רַדְנוּ לוֹא נָבוֹא עוֹד אֵלֶיךָ אֲבוֹתֵיכֶם שֶׁהָיוּ עוֹסְקִין בַּתּוֹרָה רְאוּ בַמֶּה נִתְפַּרְנָסוּ אַף אַתֶּם אִם תַּעַסְקוּ בַּתּוֹרָה הַקֹּדֶשׁ בָּרוּךְ הוּא יְפַרְנֶסְכֶם מִזֶּה וְזֶה אֶחָד מִשְּׁלֹשָׁה דְּבָרִים שֶׁאֵלִיָּהוּ עָתִיד לְהַעֲמִיד לְיִשְׂרָאֵל צְלוֹחִית הַמָּן וּצְלוֹחִית שֶׁלְּמֵי נִדָּה וּצְלוֹחִית שֶׁלְּשֶׁמֶן הַמִּשְׁחָה וְיֵשׁ אוֹמְרִים אַף מַקְלוֹ שֶׁלְּאַהֲרֹן שְׁקֵדָיו וּפְרָחָיו שֶׁנֶּאֱמַר הָשֵׁב אֶת מַטֵּה אַהֲרֹן וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה רַבִּי יְהוֹשֻׁעַ אוֹמֵר אַרְבָּעִים יוֹם אָכְלוּ אֶת הַמָּן אַחֲרֵי מוֹת מֹשֶׁה כֵּיצַד מֹשֶׁה מֵת בְּשִׁבְעָה בַאֲדַר וְאָכְלוּ מִמֶּנּוּ אַרְבָּעָה וְעֶשְׂרִים יוֹם שֶׁלַּאֲדַר וְשִׁשָּׁה עָשָׂר שֶׁלְּנִיסָן הֲרֵי אַרְבָּעִים שֶׁנֶּאֱמַר וַיִּשְׁבֹּת הַמָּן מִמָּחֳרָת בְּאָכְלָם מֵעֲבוּר הָאָרֶץ וְאוֹמֵר וַיֹּאכְלוּ מֵעֲבוּר הָאָרֶץ מִמָּחֳרַת הַפֶּסַח מַצּוֹת וְקָלוּי רַבִּי אֶלְעָזָר הַמּוֹדָעִי אוֹמֵר שִׁבְעִים יוֹם אָכְלוּ אֶת הַמָּן אַחַר מִיתָתוֹ שֶׁלְּמֹשֶׁה הָא כֵיצַד מֹשֶׁה מֵת בְּשִׁבְעָה בַאֲדַר וְאָכְלוּ מִמֶּנּוּ עֶשְׁרִים וְאַרְבָּעָה יָמִים שֶׁלַּאֲדַר הָרִאשׁוֹן וּשְׁלֹשִׁים שֶׁלַּאֲדַר הַשֵּׁנִי שֶׁשְּׁנַת עִבּוּר הָיְתָה וְשִׁשָּׁה עָשָׂר שֶׁלְּנִיסָן הֲרֵי שִׁבְעִים שֶׁנֶּאֱמַר וַיִּשְׁבֹּת הַמָּן מִמָּחֳרָת רַבִּי אֱלִיעֶזֶר אוֹמֵר שִׁבְעִים יוֹם אָכְלוּ יִשְׂרָאֵל אֶת הַמָּן אַחַר מִיתָתוֹ שֶׁלְּמֹשֶׁה הָא כֵיצַד מֹשֶׁה מֵת בְּשִׁבְעָה בִּשְׁבָט וְאָכְלוּ הֵימֶנּוּ עֶשְׁרִים וְאַרְבָּעָה שֶׁלִּשְׁבָט וּשְׁלֹשִׁים שֶׁלַּאֲדַר וְאוֹתָהּ שָׁנָה לֹא הָיְתָה מְעֻבֶּרֶת וְשִׁשָּׁה עָשָׂר שֶׁלְּנִיסָן שֶׁנֶּאֱמַר וַיִּשְׁבֹּת הַמָּן מִמָּחֳרָת רַבִּי יוֹסֵה אוֹמֵר חֲמִשִּׁים וְאַרְבַּע שָׁנָה אָכְלוּ יִשְׂרָאֵל אֶת הַמָּן אַרְבָּעִים שָׁנָה בְחַיֵּי מֹשֶׁה וְאַרְבַּע עֶשְׂרֵה אַחַר מִיתָתוֹ שֶׁנֶּאֱמַר וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה עַד בֹּאָם שֶׁאֵין תִּלְמֹד לוֹמַר אֶת הַמָּן אָכְלוּ עַד בֹּאָם אֶל קְצֵה אֶרֶץ כְּנָעַן אֶלָּא אֵלּוּ אַרְבַּע עֶשְׂרֵה שָׁנָה שֶׁאֲכָלוּהוּ אַחַר מִיתַת מֹשֶׁה וְאֵלּוּ הֵן שֶׁבַע שֶׁכָּבְשׁוּ וְשֶׁבַע שֶׁחִלְּקוּ מֵתָה מִרְיָם נִסְתַּלְּקָה הַבְּאֵר מֵת אַהֲרֹן נִסְתַּלְּקוּ עֲנָנֵי כָבוֹד מֵת מֹשֶׁה נִסְתַּלַּק הַמָּן רַבִּי יְהוֹשֻׁעַ אוֹמֵר מֵתָה מִרְיָם נִסְתַּלְּקָה הַבְּאֵר וְחָזְרָה בִזְכוּת מֹשֶׁה וְאַהֲרֹן מֵת אַהֲרֹן נִסְתַּלַּק עַמּוּד הֶעָנָן וְחָזְרוּ שְׁנֵיהֶם בִּזְכוּת מֹשֶׁה מֵת מֹשֶׁה נִסְתַּלְּקוּ שְׁלָשְׁתָּן וְלֹא חָזָרוּ וְהַצִּרְעָה לֹא עָבְרָה עִמָּהֶם אֶת הַיַּרְדֵּן וְהָעֹמֶר אֵינִי יוֹדֵעַ כַּמָּה הוּא תִּלְמֹד לוֹמַר עֲשִׂרִית הָאֵיפָה וְכַמָּה הוּא עֲשִׂירִית הָאֵיפָה אֶחָד מִשִּׁבְעָה רְבִיעִים וְעוֹד וְעוֹד זֶה כַּמָּה הוּא אֶחָד מֵחֲמִשָּׁה בָּרְבִיעַ וַיִּסְעוּ כָּל עֲדַת בְּנֵי יִשְׂרָאֵל מִמִּדְבַּר סִין לְפִי שֶׁפָּרְשׁוּ יִשְׂרָאֵל מִן הַתּוֹרָה לְכָךְ בָּא הַשּׂוֹנֵא עֲלֵיהֶם שֶׁאֵין הַשּׂוֹנֵא בָא אֶלָּא עַל הַחֵטְא וְעַל הָעֲבֵירָה וַיָּרֶב הָעָם עִם מֹשֶׁה עָבְרוּ עַל שׁוּרַת הַדִּין דֶּרֶךְ אֶרֶץ אָדָם כּוֹעֵס בְּבֵיתוֹ וְאֵין נוֹתֵן עֵינוֹ אֶלָּא בִבְנוֹ הַקָּטוֹן אֲבָל אֵלּוּ לֹא נָתְנוּ עֵינֵיהֶם אֶלָּא בַגָּדוֹל לְכָךְ נֶאֱמַר וַיָּרֶב הָעָם עָבְרוּ עַל שׁוּרַת הַדִּין וַיֹּאמֶר לָהֶם מֹשֶׁה מַה תְּרִיבוּן עִמָּדִי מַה תְּנַסּוּן אֶת יי אָמַר לָהֶם כָּל זְמַן שֶׁאַתֶּם מְרִיבִין עִמִּי אַתֶּם מְנַסִּין הַמָּקוֹם שֶׁנֶּאֱמַר מַה תְּנַסּוּן אֶת יי דָּבָר אַחֵר כָּל זְמַן שֶׁאַתֶּם מִדַּיְּנִין עִמִּי הַקֹּדֶשׁ בָּרוּךְ הוּא עוֹשֶׂה לָכֶם נִסִּים וְנִפְלָאוֹת וּשְׁמוֹ מִתְגַּדֵּל בָּעוֹלָם וַיִּצְמָא שָׁם הָעָם לַמַּיִם וַיָּלֶן הָעָם עַל מֹשֶׁה וַיֹּאמֶר לָמָּה זֶּה הֶעֱלִיתָנוּ מִמִּצְרַיִם לְהָמִית אֹתִי וְאֶת בָּנַי וְאֶת מִקְנַי בַּצָּמָא בְּמָקוֹם אַחֵר מַה הוּא אוֹמֵר וַיָּבֹאוּ מָרָתָה וְלֹא יָכְלוּ לִשְׁתֹּת מַיִם מִמָּרָה לֹא נָגַע בָּהֶם צִמָּאוֹן אֲבָל כָּאן נָגַע בָּהֶם צִמָּאוֹן וַיָּלֶן הָעָם עַל מֹשֶׁה וַיֹּאמֶר לָמָּה זֶּה הֶעֱלִיתָנוּ מִמִּצְרַיִם לְהָמִית אֹתִי וְאֶת בָּנַי וְאֶת מִקְנַי בַּצָּמָא מִכָּן הָיָה רַבִּי הוֹשַׁעְיָה אוֹמֵר נְפַל בֵּיתָא חַבַּל לְכַוְּתָא הִשְׁווּ בְּהֶמְתָּן לְגוּפָן אָמְרִין בְּהֶמְתּוֹ שֶׁלְּאָדָם הִיא חַיָּיו אָדָם הַמְהַלֵּךְ בַּדֶּרֶךְ אִם אֵין בְּהֶמְתּוֹ עִמּוֹ מִסְתַּגֵּף הוּא וַיִּצְעַק מֹשֶׁה אֶל יי לְהוֹדִיעַ שְׁבָחוֹ שֶׁלְּמֹשֶׁה שֶׁלֹּא אָמַר מֹשֶׁה הוֹאִיל וְהֵם מִדַּיְּנִין עִמִּי אֵינִי מְבַקֵּשׁ עֲלֵיהֶם רַחֲמִים אֶלָּא וַיִּצְעַק מֹשֶׁה אֶל יי לֵאמֹר מָה אֶעֱשֶׂה לָעָם הַזֶּה אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם בֵּינָךְ לְבֵינָם אֲנִי הָרוּג אַתָּה אוֹמֵר לִי אַל תַּקְפִּיד כְּנֶגְדָּן שֶׁנֶּאֱמַר כִּי תֹאמַר אֵלַי שָׂאֵהוּ בְחֵיקֶךָ וְהֵם רוֹצִין לְהָרְגֵּנִי כָּאן הַמָּקוֹם מֵמִיךְ וּמֹשֶׁה מַגְבִּיהַּ וּבְמָקוֹם אַחֵר הַמָּקוֹם מַגְבִּיהַּ וּמֹשֶׁה מֵמִיךְ כָּעִנְיָן שֶׁנֶּאֱמַר וְעַתָּה הַנִּיחָה לִּי וְאַחֲרָיו מַה הוּא אוֹמֵר וַיְחַל מֹשֶׁה וַיֹּאמֶר יי אֶל מֹשֶׁה עֲבֹר לִפְנֵי הָעָם עֲבֹר עַל דִּבְרֵיהֶם רַבִּי יְהוּדָה אוֹמֵר עֲבֹר מֵהֶם שֶׁאַתָּה מוֹצִיא לָהֶם אֶת הַמַּיִם רַבִּי נְחֶמְיָה אוֹמֵר עֲבֹר עַל חֵטְא שֶׁלָּהֵם דָּבָר אַחֵר עֲבֹר לִפְנֵי הָעָם וּדְרָגְשָׁה לֵיהּ יְמַלֵּל וְקַח אִתְּךָ מִזִּקְנֵי יִשְׂרָאֵל לְעֵדוּת שֶׁלֹּא יֹאמְרוּ מַעְיָנוֹת הָיוּ שָׁם וּמַטְּךָ אֲשֶׁר הִכִּיתָ בּוֹ אֶת הַיְאֹר מִפְּנֵי הַתַּרְעֹמֶת וְזֶה אֶחָד מִשְּׁלֹשָׁה דְּבָרִים שֶׁיִּשְׂרָאֵל מִתְרַעֲמִין עֲלֵיהֶם וְהָיוּ אוֹמְרִים מִינֵי פֻרְעָנוּת הֵן וְאֵלּוּ הֵן הַקְּטֹרֶת וְהָאָרוֹן וְהַמַּטֶּה אָמְרוּ הַקְּטֹרֶת הַזּוֹ שֶׁלְּפֻרְעָנוּת הִיא הִיא הָרְגָה נָדָב וַאֲבִיהוּא שֶׁנֶּאֱמַר וַיִּקְחוּ בְנֵי אַהֲרֹן נָדָב וַאֲבִיהוּא אִישׁ מַחְתָּתוֹ וַיִּתְּנוּ בָהֵן אֵשׁ וַיָּשִׂימוּ עָלֶיהָ קְטֹרֶת לְכָךְ יָדְעוּ כָּל יִשְׂרָאֵל שֶׁהִיא שֶׁל כַּפָּרָה שֶׁנֶּאֱמַר וַיִּתֵּן אֶת הַקְּטֹרֶת וַיְכַפֵּר עַל הָעָם אָמְרוּ הָאָרוֹן הַזֶּה שֶׁלְּפֻרְעָנוּת הוּא הוּא הִכָּה אֶת עֻזָּה שֶׁנֶּאֱמַר וַיִּחַר אַף יי בְּעֻזָּה הִכָּה בְאַנְשֵׁי בֵית שֶׁמֶשׁ שֶׁנֶּאֱמַר וַיַּךְ בְּאַנְשֵׁי בֵית שֶׁמֶשׁ לְכָךְ יָדְעוּ יִשְׂרָאֵל שֶׁלִּבְרָכָה הוּא עַתָּה שֶׁנֶּאֱמַר וַיֵּשֶׁב אֲרוֹן יי בֵּית עֹבֵד אֱדֹם הַגִּתִּי שְׁלֹשָׁה חֳדָשִׁים וַיְבָרֶךְ יי אֶת עֹבֵד אֱדֹם וְאֶת כָּל בֵּיתוֹ וַיֻּגַּד לַמֶּלֶךְ דָּוִד לֵאמֹר בֵּרַךְ יי אֶת בֵּית עֹבֵד אֱדֹם וְאֶת כָּל אֲשֶׁר לוֹ בַּעֲבוּר אֲרוֹן הָאֱלֹהִים וַיֵּלֶךְ דָּוִד וַיַּעַל אֶת אֲרוֹן הָאֱלֹהִים מִבֵּית עֹבֵד אֱדֹם עִיר דָּוִד בְּשִׂמְחָה אָמְרוּ הַמַּטֶּה הַזֶּה שֶׁלְּפֻרְעָנוּת הוּא הֵבִיא עֶשֶׂר מַכּוֹת עַל הַמִּצְרִיִּים בְּמִצְרַיִם וְעֶשֶׂר עַל הַיָּם לְפִיכָךְ יָדְעוּ שֶׁהוּא שֶׁלְּנִסִּים שֶׁנֶּאֱמַר וּמַטְּךָ אֲשֶׁר הִכִּיתָ בּוֹ אֶת הַיְאֹר הִנְנִי עֹמֵד לְפָנֶיךָ שָּׁם אָמַר לוֹ הַקֹּדֶשׁ בָּרוּךְ הוּא כָּל מָקוֹם שֶׁאַתָּה מוֹצֵא רֹשֶׁם רַגְלֵי אָדָם שָׁם אֲנִי לְפָנֶיךָ וְהִכִּיתָ בַצּוּר מִכָּן הָיָה רַבִּי יוֹסֵה בֶּן זִמְרָא אוֹמֵר הַמַּטֶּה הַזֶּה שֶׁלְּסַנְפֵיְרִינוֹן הוּא וְהִכִּיתָ עַל הַצּוּר אֵינוֹ אוֹמֵר כָּאן אֶלָּא וְהִכִּיתָ בַצּוּר וְיָצְאוּ מִמֶּנּוּ מַיִם וְשָׁתָה הָעָם וַיַּעַשׂ כֵּן מֹשֶׁה לְעֵינֵי זִקְנֵי יִשְׂרָאֵל וַיִּקְרָא שֵׁם הַמָּקוֹם מַסָּה וּמְרִיבָה רַבִּי יְהוֹשֻׁעַ אוֹמֵר מֹשֶׁה קְרָאוֹ מַסָּה וּמְרִיבָה שֶׁנֶּאֱמַר וַיִּקְרָא שֵׁם הַמָּקוֹם מַסָּה וּמְרִיבָה רַבִּי אֶלְעָזָר הַמּוֹדָעִי אוֹמֵר הַמָּקוֹם קְרָאוֹ מַסָּה וּמְרִיבָה שֶׁנֶּאֱמַר וַיִּקְרָא שֵׁם הַמָּקוֹם מַסָּה וּמְרִיבָה מִכָּן לְבֵית דִּין הַגָּדוֹל שֶׁהוּא קָרוּי מָקוֹם עַל רִיב בְּנֵי יִשְׂרָאֵל רַבִּי יְהוֹשֻׁעַ אוֹמֵר אָמְרוּ יִשְׂרָאֵל אִם יֵשׁ הוּא רִבּוֹן כָּל הַמַּעֲשִׂים כַּשֵּׁם שֶׁהוּא רִבּוֹן עָלֵינוּ נֵדַע וְאִם לָאו לֹא נֵדַע רַבִּי אֱלִיעֶזֶר אוֹמֵר אָמְרוּ אִם מְסַפֵּק לָנוּ צָרְכֵנוּ נַעַבְדֶּנּוּ וְאִם לָאו לֹא נַעַבְדֶּנּוּ לְכָךְ נֶאֱמַר עַל רִיב בְּנֵי יִשְׂרָאֵל וְעַל נַסֹּתָם אֶת יי לֵאמֹר הֲיֵשׁ יי בְּקִרְבֵּנוּ אִם אָיִן חַסְלַת מַסֶּכְתָּא דְוַיַּסַּע וַיָּבֹא עֲמָלֵק רַבִּי יְהוֹשֻׁעַ וְרַבִּי אֶלְעָזָר חִסְמָא אוֹמְרִים הַמִּקְרָא הַזֶּה רָשׁוּם כָּן וּמְפֹרָשׁ עַל יְדֵי אִיּוֹב שֶׁנֶּאֱמַר הֲיִגְאֶה גֹּמֶא בְּלֹא בִצָּה יִשְׂגֶּה אָחוּ בְלִי מָיִם וְכִי אֶפְשָׁר לְגֹמֶא זֶה לְהִתְגַּדֵּל בְּלֹא בִצָּה וּבְלֹא מַיִם יִשְׂגֶּה אָחוּ בְלִי מָיִם וְכִי אֶפְשָׁר לְאָחוּ זֶה לִחְיוֹת בְּלִי מַיִם כָּךְ אֵי אֶפְשָׁר לְיִשְׂרָאֵל בְּלֹא תוֹרָה וּלְפִי שֶׁפָּרְשׁוּ מִדִּבְרֵי תוֹרָה לְכָךְ בָּא עֲלֵיהֶם הַשּׂוֹנֵא שֶׁאֵין הַשּׂוֹנֵא בָּא אֶלָּא עַל הַחֵטְא וְעַל הָעֲבֵירָה לְכָךְ נֶאֱמַר וַיָּבֹא עֲמָלֵק רַבִּי אֶלְעָזָר הַמּוֹדָעִי אוֹמֵר וַיָּבֹא עֲמָלֵק לְפִי שֶׁהָיָה עֲמָלֵק נִכְנָס תַּחַת כַּנְפֵי עָנָן וְגוֹנֵב נְפָשׁוֹת מִיִּשְׂרָאֵל וְהוֹרְגָן שֶׁנֶּאֱמַר אֲשֶׁר קָרְךָ בַּדֶּרֶךְ וַיְזַנֵּב בְּךָ כָּל הַנֶּחֱשָׁלִים אַחֲרֶיךָ וְאַתָּה עָיֵף וְיָגֵעַ וְלֹא יָרֵא אֱלֹהִים אֲחֵרִים אוֹמְרִים וְלֹא יָרֵא אֱלֹהִים אֵלּוּ יִשְׂרָאֵל שֶׁלֹּא הָיוּ בְיָדָם מִצְווֹת רַבִּי אֱלִיעֶזֶר אוֹמֵר וַיָּבֹא עֲמָלֵק שֶׁבָּא בְּגִלּוּי פָּנִים לְפִי שֶׁכָּל הַבִּיאוֹת שֶׁבָּא לֹא בָא אֶלָּא בְמַטְמוֹנִיּוּת שֶׁנֶּאֱמַר אֲשֶׁר קָרְךָ בַּדֶּרֶךְ וַיְזַנֵּב בְּךָ כָּל הַנֶּחֱשָׁלִים אַחֲרֶיךָ אֲבָל בִּיאָה זוֹ לֹא בָא אֶלָּא בְּגִלּוּי פָּנִים לְכָךְ נֶאֱמַר וַיָּבֹא עֲמָלֵק שֶׁבָּא בְּגָלוּי פָּנִים רַבִּי יוֹסֵה בֶּן חֲלַפְתָּא אוֹמֵר וַיָּבֹא עֲמָלֵק שֶׁבָּא בְעֵצָה מְלַמֵּד שֶׁכָּנַס כָּל אֻמּוֹת הָעוֹלָם וְאָמַר לָהֶם בֹּאוּ וְסַיְּעוּנִי עַל יִשְׂרָאֵל אָמְרוּ לוֹ לֹא נוּכַל לַעֲמֹד כְּנֶגְדָּן פַּרְעֹה שֶׁעָמַד כְּנֶגְדָּן טִבְּעוֹ הַמָּקוֹם הוּא וְחֵילוֹ בְּיַם סוּף שֶׁנֶּאֱמַר וְנִעֵר פַּרְעֹה וְחֵילוֹ בְיַם סוּף וְהֵיאָךְ אָנוּ נוּכַל לַעֲמֹד כְּנֶגְדָּן אָמַר לָהֶם בֹּאוּ וְאֶתֵּן לָכֶם עֵצָה מַה תַּעֲשׂוּ אִם הֵם יְנַצְּחוּנִי בָּרְחוּ לָכֶם וְאִם לָאו בֹּאוּ וְסַיְּעוּנִי עַל יִשְׂרָאֵל לְכָךְ נֶאֱמַר וַיָּבֹא עֲמָלֵק שֶׁבָּא בְעֵצָה רַבִּי יְהוּדָה הַנָּשִׂיא אוֹמֵר חֲמִשָּׁה עֲמָמִים פָּסַע עֲמָלֵק וּבָא וְנִלְחַם עִם יִשְׂרָאֵל שֶׁנֶּאֱמַר עֲמָלֵק יוֹשֵׁב בְּאֶרֶץ הַנֶּגֶב וְהַחִתִּי וְהַיְבוּסִי וְהָאֱמֹרִי יוֹשֵׁב בָּהָר לְפִי שֶׁהָיָה לִפְנִים מִכֻּלָּן רַבִּי נָתָן אוֹמֵר לֹא בָא עֲמָלֵק אֶלָּא מהררי שָׂעִיר אַרְבַּע מֵאוֹת פַּרְסָה פָּסַע עֲמָלֵק וּבָא וְנִלְחַם עִם יִשְׂרָאֵל אֲחֵרִים אוֹמְרִים יָבֹא עֲמָלֵק כְּפוּי טוֹבָה וְיִפָּרַע מִן הָעָם כְּפוּיֵי טוֹבָה שֶׁנֶּאֱמַר וְאֵלֶּה הַמִּתְקַשְּׁרִים עָלָיו זָבָד בֶּן שִׁמְעָת הָעַמּוֹנִית וִיהוֹזָבָד בֶּן שִׁמְרִית הַמּוֹאָבִית יָבֹאוּ אֵלּוּ כְּפוּיֵי טוֹבָה וְיִפָּרְעוּ מִן יוֹאָשׁ כְּפוּי טוֹבָה שֶׁנֶּאֱמַר וְלֹא זָכַר יוֹאָשׁ הַמֶּלֶךְ הַחֶסֶד אֲשֶׁר עָשָׂה יְהוֹיָדָע אָבִיו עִמּוֹ וַיַּהֲרֹג אֶת בְּנוֹ וּכְמוֹתוֹ אָמַר יֵרֶא יי וְיִדְרֹשׁ מָה עָנְשׁוֹ שֶׁלַּדָּבָר וַיְהִי לִתְקוּפַת הַשָּׁנָה עָלָה עָלָיו חֵיל אֲרָם וַיָּבֹאוּ אֶל יְהוּדָה וִירוּשָׁלִַם וַיַּשְׁחִיתוּ אֶת כָּל שָׂרֵי הָעָם מֵעָם וְכָל שְׁלָלָם שִׁלְּחוּ לְמֶלֶךְ דַּרְמָשֶׂק וּכְתִיב וַיי נָתַן בְּיָדָם חַיִל לָרֹב מְאֹד מִפְּנֵי מָה כִּי עָזְבוּ אֶת יי אֱלֹהֵי אֲבוֹתֵיהֶם וְאֶת יוֹאָשׁ עָשׂוּ שְׁפָטִים אַל תִּקְרֵי שְׁפָטִים אֶלָּא שְׁפוּטִים וּמָה שְׁפוּטִים עָשׂוּ בוֹ אָמְרוּ הֶעֱמִידוּ עָלָיו בִּרְיוֹנוֹת קָשִׁים אֲשֶׁר לֹא יָדְעוּ אִשָּׁה מִימֵיהֶם וְעִנּוּ אוֹתוֹ בְמִשְׁכַּב זָכוּר כָּעִנְיָן שֶׁנֶּאֱמַר וְעָנָה גְאוֹן יִשְׂרָאֵל בְּפָנָיו וְיִשְׂרָאֵל וְאֶפְרַיִם יִכָּשְׁלוּ בַּעֲו‍ֹנָם כָּשַׁל גַּם יְהוּדָה עִמָּם וּבְלֶכְתָּם מִמֶּנּוּ כִּי עָזְבוּ אֹתוֹ בְּמַחֲלֻיִים רַבִּים הִתְקַשְּׁרוּ עָלָיו עֲבָדָיו בִּדְמֵי בְּנֵי יְהוֹיָדָע הַכֹּהֵן וַיַּהַרְגֻהוּ עַל מִטָּתוֹ וַיָּמֹת וַיִּלָּחֶם עִם יִשְׂרָאֵל בִּרְפִידִם אָמַר רַבִּי חֲנִינָא דָּבָר זֶה שָׁאַלְתִּי אֶת רַבִּי אֶלְעָזָר בִּמְתִיבְתָא רַבָּא רְפִידִם מַהוּ אָמַר לִי כְּמַשְׁמָעוֹ וְעוֹד אָמַר רַבִּי חֲנִינָא שָׁאַלְתִּי אֶת רַבִּי אֶלְעָזָר מָה רָאוּ יִשְׂרָאֵל לִפְדּוֹת פִּטְרֵי חֲמוֹרִים וְלֹא פִּטְרֵי סוּסִים וּגְמַלִּים אָמַר לִי גְּזֵרַת מֶלֶךְ הִיא שֶׁלֹּא הָיָה בְּיָדָן בְּאוֹתָהּ שָׁעָה אֶלָּא חֲמוֹרִים בִּלְבַד שֶׁאֵין כָּל אֶחָד וְאֶחָד מִיִּשְׂרָאֵל שֶׁלֹּא הֶעֱלָה עִמּוֹ תִּשְׁעִים חֲמוֹרִים טְעוּנִין כֶּסֶף וְזָהָב וּשְׂמָלוֹת אֲחֵרִים אוֹמְרִים אֵין רְפִידִם אֶלָּא רִפְיוֹן יָדַיִם לְפִי שֶׁרִפּוּ יִשְׂרָאֵל יְדֵיהֶם מִדִּבְרֵי תוֹרָה לְכָךְ בָּא שׂוֹנֵא עֲלֵיהֶם לְפִי שֶׁאֵין הַשּׂוֹנֵא בָּא אֶלָּא עַל רִפְיוֹן יָדַיִם מִן הַתּוֹרָה שֶׁנֶּאֱמַר וַיְהִי כְּהָכִין מַלְכוּת רְחַבְעָם וּכְחֶזְקָתוֹ עָזַב אֶת תּוֹרַת יי וְכָל יִשְׂרָאֵל עִמּוֹ מָה הָיָה עָנְשׁוֹ שֶׁלַּדָּבָר וַיְהִי בַּשָּׁנָה הַחֲמִישִׁית לַמֶּלֶךְ רְחַבְעָם עָלָה שִׁישַׁק מֶלֶךְ מִצְרַיִם עַל יְרוּשָׁלִָם כִּי מָעֲלוּ בַּיי וַיַּעַל שִׁישַׁק מֶלֶךְ מִצְרַיִם עַל יְרוּשָׁלִַם וַיִּקַּח אֶת אֹצְרוֹת בֵּית יי וְאֶת אֹצְרוֹת בֵּית הַמֶּלֶךְ אֶת הַכֹּל לָקָח וַיִּקַּח אֶת מָגִנֵּי הַזָּהָב אֲשֶׁר עָשָׂה שְׁלֹמֹה וְזֶה אֶחָד מִשְּׁלֹשָׁה דְּבָרִים שֶׁחָזְרוּ לִמְקוֹמָן גָּלוּת יְהוּדָה חָזְרָה לִמְקוֹמָהּ שֶׁנֶּאֱמַר בְּעֵבֶר הַנָּהָר יָשְׁבוּ אֲבוֹתֵיכֶם מֵעוֹלָם תֶּרַח אֲבִי אַבְרָהָם וַאֲבִי נָחוֹר וַיַּעַבְדוּ אֱלֹהִים אֲחֵרִים וּכְתִיב וּבַיְתָה דְנָה סַתְרֵהּ וְעַמָּה הַגְלִי לְבָבֶל כְּתַב שָׁמַיִם חָזַר לִמְקוֹמוֹ שֶׁנֶּאֱמַר הֲתָעִיף עֵינֶיךָ בּוֹ וְאֵינֶנּוּ כֶּסֶף מִצְרָיִם חָזַר לִמְקוֹמוֹ וַיֹּאמֶר מֹשֶׁה אֶל יְהוֹשֻׁעַ בְּחַר לָנוּ אֲנָשִׁים מִכָּן שֶׁהָיָה עוֹשֵׂהוּ כְמוֹתוֹ יִלְמְדוּ כָל אָדָם דֶּרֶךְ אֶרֶץ מִמֹּשֶׁה שֶׁלֹּא אָמַר לִיהוֹשֻׁעַ בְּחַר לִי אֲנָשִׁים אֶלָּא בְּחַר לָנוּ אֲנָשִׁים עֲשָׂאוֹ כְמוֹתוֹ מִכָּן שֶׁיְּהֵא תַּלְמִיד חָבִיב לִפְנֵי רַבּוֹ כְמוֹתוֹ וּמְנַיִן שֶׁיִּהְיֶה כְבוֹד חֲבֵרוֹ שֶׁלְּאָדָם חָבִיב עָלָיו כְּמוֹרָא רַבּוֹ שֶׁנֶּאֱמַר וַיֹּאמֶר אַהֲרֹן אֶל מֹשֶׁה בִּי אֲדֹנִי וַהֲלֹא אַהֲרֹן הָיָה גָדוֹל מִמֶּנּוּ מַה תִּלְמֹד לוֹמַר בִּי אֲדֹנִי עֲשָׂאוֹ כְרַבּוֹ וּמְנַיִן שֶׁיְּהֵא כְבוֹד רַבּוֹ שֶׁלְּאָדָם חָבִיב עָלָיו כְּמוֹרָא שָׁמַיִם שֶׁנֶּאֱמַר וַיַּעַן יְהוֹשֻׁעַ בִּן נוּן מְשָׁרֵת מֹשֶׁה מִבְּחֻרָיו וַיֹּאמַר אֲדֹנִי מֹשֶׁה כְּלָאֵם אָמַר לוֹ רַבֵּנוּ מֹשֶׁה כַּשֵּׁם שֶׁהַמָּקוֹם כְּלָאָם כָּךְ אַתָּה כְּלָאֵם וְכֵן אַתָּה מוֹצֵא בְּגֵחֲזִי בְּשָׁעָה שֶׁאָמַר לוֹ אֱלִישָׁע חֲגֹר מָתְנֶיךָ וְקַח מִשְׁעַנְתִּי בְיָדְךָ וָלֵךְ הִתְחִיל מִסְתַּמֵּךְ עַל מַקְלוֹ וְהוֹלֵךְ אָמְרוּ לוֹ לְהֵיכָן אַתָּה הוֹלֵךְ גֵּחֲזִי אָמַר לָהֶם לְהַחֲיוֹת מֵת אָמְרוּ לוֹ וְכִי אַתָּה יָכֹל לְהַחֲיוֹת מֵת וַהֲלֹא הַקֹּדֶשׁ בָּרוּךְ הוּא מֵמִית וּמְחַיֶּה שֶׁנֶּאֱמַר יי מֵמִית וּמְחַיֶּה אָמַר לָהֶם אַף רַבִּי מֵמִית וּמְחַיֶּה בְּחַר לָנוּ אֲנָשִׁים רַבִּי יְהוֹשֻׁעַ אוֹמֵר בְּחַר לָנוּ גִּבּוֹרִים אֲנָשִׁים יִרְאֵי חֵטְא רַבִּי אֶלְעָזָר הַמּוֹדָעִי אוֹמֵר בְּחַר לָנוּ יִרְאֵי חֵטְא אֲנָשִׁים גִּבּוֹרִים וְצֵא הִלָּחֵם בַּעֲמָלֵק רַבִּי יְהוֹשֻׁעַ אוֹמֵר אָמַר לוֹ מֹשֶׁה לִיהוֹשֻׁעַ צֵא מִתַּחַת הֶעָנָן וְהִלָּחֵם בַּעֲמָלֵק רַבִּי אֶלְעָזָר הַמּוֹדָעִי אוֹמֵר אָמַר לוֹ מֹשֶׁה לִיהוֹשֻׁעַ יְהוֹשֻׁעַ לָמָּה אַתָּה מְשַׁמֵּר אֶת רֹאשָׁךְ לֹא לַכֶּתֶר צֵא מִן הַמַּחֲנֶה וְהִלָּחֵם בַּעֲמָלֵק מָחָר אָנֹכִי נִצָּב מָחָר נִהְיֶה עִמָּכֶם מְעֻתָּדִים וְעוֹמְדִים עַל רֹאשׁ הַגִּבְעָה כְּמַשְׁמָעוֹ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר מָחָר נִגְזֹר תַּעְנִית וְנִהְיֶה מְעֻתָּדִים עַל מַעֲשֶׂה אָבוֹת רֹאשׁ אֵלּוּ מַעֲשֶׂה אָבוֹת הַגִּבְעָה אֵלּוּ מַעֲשֶׂה אִמָּהוֹת וּמַטֵּה הָאֱלֹהִים בְּיָדִי אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם בְּמַטֶּה זֶה הוֹצָאַת אֶת יִשְׂרָאֵל מִמִּצְרַיִם בְּמַטֶּה זֶה קָרַעְתָּ לָהֶם אֶת הַיָּם בְּמַטֶּה זֶה עָשִׂיתָ לָהֶם נִסִּים וּגְבוּרוֹת בְּמַטֶּה זֶה תַּעֲשֶׂה לָהֶם נִסִּים גְּבוּרוֹת בְּשָׁעָה הַזֹּאת אִיסֵי בֶּן יְהוּדָה אוֹמֵר חֲמִשָּׁה דְּבָרִים יֵשׁ שֶׁאֵין לָהֶם בַּתּוֹרָה הֶכְרֵעַ שְׂאֵת אָרוּר מָחָר מְשֻׁקָּדִים וְקָם שְׂאֵת מְנַיִן הֲלוֹא אִם תֵּיטִיב שְׂאֵת וְאִם לֹא תֵיטִיב אָרוּר אַפָּם כִּי עָז אוֹ כִּי בְאַפָּם הָרְגוּ אִישׁ וּבִרְצֹנָם עִקְּרוּ שׁוֹר אָרוּר מָחָר אָנֹכִי נִצָּב עַל רֹאשׁ הַגִּבְעָה אוֹ צֵא הִלָּחֵם בַּעֲמָלֵק מָחָר מְשֻׁקָּדִים כַּפְתֹּרֶיהָ וּפְרָחֶיהָ אוֹ וּבַמְּנֹרָה אַרְבָּעָה גְבִעִים מְשֻׁקָּדִים וְקָם הָעָם הַזֶּה וְזָנָה אוֹ הִנְּךָ שֹׁכֵב עִם אֲבֹתֶיךָ וְקָם אֵלּוּ חֲמִשָּׁה דְּבָרִים יֵשׁ בַּתּוֹרָה שֶׁאֵין לָהֶם הֶכְרֵעַ וַיַּעַשׂ יְהוֹשֻׁעַ כַּאֲשֶׁר אָמַר לוֹ מֹשֶׁה מַה שֶּׁנִּתְפַּקַּד לֹא עָבַר עַל גְּזֵרַת מֹשֶׁה וּמֹשֶׁה אַהֲרֹן וְחוּר עָלוּ לָעִנְיָן שֶׁאֲמַרְנוּ לְהַזְכִּיר מַעֲשֶׂה אָבוֹת וּמַעֲשֶׂה אִמָּהוֹת שֶׁנֶּאֱמַר כִּי מֵרֹאשׁ צֻרִים אֶרְאֶנּוּ וּמִגְּבָעוֹת אֲשׁוּרֶנּוּ וְהָיָה כַּאֲשֶׁר יָרִים מֹשֶׁה יָדוֹ וְגָבַר יִשְׂרָאֵל וְכַאֲשֶׁר יָנִיחַ יָדוֹ וְגָבַר עֲמָלֵק וְכִי יָדָיו שֶׁלְּמֹשֶׁה מְגַבְּרוֹת אֶת יִשְׂרָאֵל אוֹ יָדָיו שׁוֹבְרוֹת אֶת עֲמָלֵק אֶלָּא כָּל זְמַן שֶׁהָיָה מֹשֶׁה מַגְבִּיהַּ אֶת יָדָיו כְּלַפֵּי מַעְלָה הָיוּ יִשְׂרָאֵל מִסְתַּכְּלִין בּוֹ וּמַאֲמִינִין בְּמִי שֶׁפִּקֵּד אֶת מֹשֶׁה לַעֲשׁוֹת כֵּן וְהַקֹּדֶשׁ בָּרוּךְ הוּא עוֹשֶׂה לָהֶם נִסִּים וּגְבוּרוֹת כַּיּוֹצֵא בוֹ וַיֹּאמֶר יי אֶל מֹשֶׁה עֲשֵׂה לְךָ שָׂרָף וְכִי נָחָשׁ מֵמִית וּמְחַיֶּה אֶלָּא כָּל זְמַן שֶׁהָיָה עוֹשֶׂה כֵן הָיוּ יִשְׂרָאֵל מִסְתַּכְּלִין בּוֹ וּמַאֲמִינִין בְּמִי שֶׁפִּקֵּד אֶת מֹשֶׁה לַעֲשׁוֹת כֵּן וְהַקֹּדֶשׁ בָּרוּךְ הוּא שׁוֹלֵחַ לָהֶם רְפוּאוֹת כַּיּוֹצֵא בוֹ וְהָיָה הַדָּם לָכֶם לְאֹת עַל הַבָּתִּים אֲשֶׁר אַתֶּם שָׁם וְרָאִיתִי אֶת הַדָּם וּפָסַחְתִּי עֲלֵכֶם וְלֹא יִהְיֶה בָכֶם נֶגֶף לְמַשְׁחִית בְּהַכֹּתִי בְּאֶרֶץ מִצְרָיִם וְכִי מָה הַדָּם מַהְנֶה לַמַּלְאָךְ אוֹ מָה מַהְנֶה לְיִשְׂרָאֵל אֶלָּא כָּל זְמַן שֶׁהָיוּ יִשְׂרָאֵל עוֹשִׂין כֵּן וְנוֹתְנִין מִן הַדָּם עַל פִּתְחֵיהֶם הַקֹּדֶשׁ בָּרוּךְ הוּא חַס עֲלֵיהֶם שֶׁנֶּאֱמַר וּפָסַח יי עַל הַפֶּתַח רַבִּי אֱלִיעֶזֶר אוֹמֵר מַה תִּלְמֹד לוֹמַר וְגָבַר יִשְׂרָאֵל אוֹ וְגָבַר עֲמָלֵק אֶלָּא כָּל זְמַן שֶׁהָיָה מֹשֶׁה מַגְבִּיהַּ יָדָיו כְּלַפֵּי מַעְלָה עֲתִידִין יִשְׂרָאֵל לְהַגְבִּיר בְּדִבְרֵי תוֹרָה שֶׁהֵם עֲתִידִין לְהִנָּתֵן עַל יָדָיו וּכְשֶׁהוּא מֵמִיךְ יָדָיו עֲתִידִין יִשְׂרָאֵל לְהֵמִיךְ בְּדִבְרֵי תוֹרָה שֶׁהֵן עֲתִידִין לְהִנָּתֵן עַל יָדָיו וִידֵי מֹשֶׁה כְּבֵדִים מִכָּן שֶׁלֹּא יַשְׁהֶה אָדָם בַּמִּצְווֹת אִלּוּלֵי שֶׁאָמַר מֹשֶׁה לִיהוֹשֻׁעַ בְּחַר לָנוּ אֲנָשִׁים לֹא הָיָה מִצְטָעֵר כֵּן אָמְרוּ יָקְרוּ יָדָיו שֶׁלְּמֹשֶׁה בְּאוֹתָהּ שָׁעָה כְּאָדָם שֶׁתְּלוּיִין לוֹ שְׁנֵי כַדִּין שֶׁלַּמַּיִם וַיִּקְחוּ אֶבֶן וַיָּשִׂימוּ תַחְתָּיו וְכִי לֹא הָיָה לוֹ לְמֹשֶׁה כַּר אֶחָד אוֹ כֶּסֶת אַחַת אוֹ קֶלְוִקָרוֹן אֶחָד שֶׁיַּנִּיחוֹ תַּחְתָּיו אֶלָּא אָמַר מֹשֶׁה הוֹאִיל וְיִשְׂרָאֵל שְׁרוּיִין בְּצַעַר אַף אֲנִי אֶהְיֶה עִמָּהֶן בְּצַעַר וְאַהֲרֹן וְחוּר תָּמְכוּ בְיָדָיו שֶׁהָיָה מַעֲלָן וּמוֹרִידָן וַיְהִי יָדָיו אֱמוּנָה עַד בֹּא הַשָּׁמֶשׁ מַגִּיד שֶׁהָיוּ בְּתַעְנִית דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר יָקַר חֵטְא עַל יָדָיו שֶׁלְּמֹשֶׁה בְּאוֹתָהּ שָׁעָה וְלֹא הָיָה יָכֹל לַעֲמֹד בּוֹ מָה עָשָׂה הִפְנָה עַל מַעֲשֶׂה אָבוֹת שֶׁנֶּאֱמַר וַיִּקְחוּ אֶבֶן וַיָּשִׂימוּ תַחְתָּיו אֵלּוּ מַעֲשֵׂי אָבוֹת וַיֵּשֶׁב עָלֶיהָ אֵלּוּ מַעֲשֵׂי אִמָּהוֹת וְאַהֲרֹן וְחוּר תָּמְכוּ בְיָדָיו מִזֶּה אֶחָד וּמִזֶּה אֶחָד מַה תִּלְמֹד לוֹמַר אֶחָד אֶחָד אֶלָּא שֶׁהָיָה אַהֲרֹן מַזְכִּיר מַעֲשֵׂה לֵוִי וְחוּר מַעֲשֵׂה יְהוּדָה מִכָּן אָמְרוּ אֵין פּוֹחֲתִין מִשְּׁלֹשָׁה בְנֵי אָדָם עוֹבְרִין לִפְנֵי הַתֵּבָה בְּתַעְנִית צִבּוּר וַיְהִי יָדָיו אֱמוּנָה בְּיָדוֹ אַחַת שֶׁלֹּא קִבֵּל בָּהּ מִיִּשְׂרָאֵל כְּלוּם וּבְיָדוֹ אַחַת אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם עַל יָדִי הוֹצֵאתָ אֶת יִשְׂרָאֵל מִמִּצְרַיִם וְעַל יָדִי קָרַעְתָּ לָהֶם אֶת הַיָּם וְעַל יָדִי עָשִׂיתָ לָהֶם נִסִּים וּגְבוּרוֹת כָּךְ עַל יָדִי תַּעֲשֶׂה לָהֶם נִסִּים וּגְבוּרוֹת בַּשָּׁעָה הַזֹּאת עַד בֹּא הַשָּׁמֶשׁ לְפִי שֶׁלָּמַדְנוּ עַל כָּל הַמַּלְכִיּוֹת כֻּלָּם שֶׁאֵין עוֹשׂוֹת מִלְחָמָה אֶלָּא עַד שֵׁשׁ שָׁעוֹת אֲבָל מַלְכוּת חַיֶּבֶת זוֹ עוֹשָׂה מִלְחָמָה מִשַּׁחְרִית לְעַרְבִית וַיַּחֲלֹשׁ יְהוֹשֻׁעַ אֶת עֲמָלֵק וְאֶת עַמּוֹ לְפִי חָרֶב רַבִּי יְהוֹשֻׁעַ אוֹמֵר יָרַד וְחָתַךְ רָאשֵׁי גִּבּוֹרִין שֶׁעִמּוֹ הָעוֹמְדִים בְּשׁוּרוֹת הַמִּלְחָמָה רַבִּי אֶלְעָזָר הַמּוֹדָעִי אוֹמֵר בּוֹ לְשׁוֹן נוֹטָרִיקוֹן וַיַּחֵל וַיַּזַע וַיְשַׁבֵּר עֲמָלֵק כְּמַשְׁמָעוֹ אֶת אֵלּוּ אִשְׁתּוֹ וּבָנָיו עַמּוֹ אֵלּוּ חֲיָלוֹת שֶׁעִמּוֹ וּכְשֶׁהוּא אוֹמֵר וְאֶת אֵלּוּ חֲיָלִים שֶׁעִם בָּנָיו לְפִי חָרֶב רַבִּי יְהוֹשֻׁעַ אוֹמֵר לֹא נִוְּלָם אֶלָּא דָּנָם בְּרַחֲמִים רַבִּי אֱלִיעֶזֶר אוֹמֵר לְפִי חָרֵב לָמָּה נֶאֱמַר לָמַדְנוּ שֶׁהַמִּלְחָמָה הַזֹּאת לֹא הָיְתָה אֶלָּא עַל פִּי הַגְּבוּרָה אֲחֵרִים אוֹמְרִים נִתְקַיֵּם עֲלֵיהֶם הַמִּקְרָא הַזֶּה לָכֵן חַי אָנִי נְאֻם אֲדֹנָי יי כִּי לְדָם אֶעֶשְׂךָ וְדָם יִרְדְּפֶךָ אִם לֹא דָם שָׂנֵאתָ וְדָם יִרְדְּפֶךָ וַיֹּאמֶר יי אֶל מֹשֶׁה כְּתֹב זֹאת זִכָּרוֹן בַּסֵּפֶר וְשִׂים בְּאָזְנֵי יְהוֹשֻׁעַ זְקֵנִים הָרִאשׁוֹנִים אוֹמְרִים כָּךְ מִדָּה מְהַלֶּכֶת עַל פְּנֵי כָל הַדּוֹרוֹת שׁוֹט שֶׁיִּשְׂרָאֵל לוֹקִין בּוֹ סוֹפוֹ לִלְקוֹת בּוֹ יִלְמְדוּ כָּל אָדָם דֶּרֶךְ אֶרֶץ מֵעֲמָלֵק שֶׁבָּא לְהַזִּיק אֶת יִשְׂרָאֵל וְאִבְּדוֹ הַקֹּדֶשׁ בָּרוּךְ הוּא מֵחַיֵּי הָעוֹלָם הַזֶּה וּמֵחַיֵּי הָעוֹלָם הַבָּא שֶׁנֶּאֱמַר כִּי מָחֹה אֶמְחֶה וְכֵן פַּרְעֹה הָרָשָׁע שֶׁשִּׁעְבֵּד אֶת יִשְׂרָאֵל טִבְּעוֹ הַקֹּדֶשׁ בָּרוּךְ הוּא בְיַם סוּף שֶׁנֶּאֱמַר וְנִעֵר פַּרְעֹה וְחֵילוֹ בְיַם סוּף וְכֵן כָּל אֻמָּה וּמַלְכוּת שֶׁבָּאת לְהַזִּיק אֶת יִשְׂרָאֵל בּוֹ בַדִּין דָּנָן לְעוֹלָם אָמְרוּ בַּמִּדָּה שֶׁאָדָם מוֹדֵד בָּהּ מוֹדְדִין לוֹ שֶׁנֶּאֱמַר כִּי בַדָּבָר אֲשֶׁר זָדוּ עֲלֵיהֶם וַיֹּאמֶר יי אֶל מֹשֶׁה כְּתֹב זֹאת זִכָּרוֹן בַּסֵּפֶר וְשִׂים בְּאָזְנֵי יְהוֹשֻׁעַ כִּי מָחֹה אֶמְחֶה אֶת זֵכֶר עֲמָלֵק מִתַּחַת הַשָּׁמָיִם זֹאת מַה שֶּׁכָּתוּב בְּסֵפֶר זֶה זִכָּרוֹן מַה שֶּׁכָּתוּב בַּנְּבִיאִים בַּסֵּפֶר מַה שֶּׁכָּתוּב בַּמְּגִלָּה וְשִׂים בְּאָזְנֵי יְהוֹשֻׁעַ מַגִּיד שֶׁאוֹתוֹ הַיּוֹם נִמְשַׁח יְהוֹשֻׁעַ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר זֶה אֶחָד מֵאַרְבָּעָה צַדִּיקִים שֶׁנָּתַן לָהֶם רֶמֶז שְׁנַיִם חָשׁוּ וּשְׁנַיִם לֹא חָשׁוּ מֹשֶׁה נָתַן לוֹ רֶמֶז וְלֹא חָשׁ יַעֲקֹב נָתַן לוֹ רֶמֶז וְלֹא חָשׁ דָּוִד וּמָרְדְּכַי נָתַן לָהֶם רֶמֶז וְחָשׁוּ מֹשֶׁה מְנַיִן וְשִׂים בְּאָזְנֵי יְהוֹשֻׁעַ אָמַר יְהוֹשֻׁעַ מַנְחִיל יִשְׂרָאֵל אֶת הָאָרֶץ וּבַסּוֹף מֹשֶׁה עוֹמֵד וּמִתְחַנֵּן שֶׁנֶּאֱמַר וָאֶתְחַנַּן אֶל יי בָּעֵת הַהִוא לֵאמֹר מָשָׁל לְמֶלֶךְ שֶׁגָּזַר עַל בְּנוֹ שֶׁלֹּא יִכָּנֵס עִמּוֹ לַפַּלְטְרִין שֶׁלּוֹ נִכְנַס פֶּתַח רִאשׁוֹן וְשָׁתְקוּ לוֹ בַּשֵּׁנִי וְשָׁתְקוּ לוֹ בַּשְּׁלִישִׁי וְנָזְפוּ בוֹ אָמְרוּ לוֹ דַּיֶּיךָ עַד כָּאן כָּךְ כשכבש מֹשֶׁה אֶרֶץ שני עֲמָמִים אֶרֶץ סִיחוֹן וְעוֹג וּנְתָנָהּ לָראוּבֵנִי וְלַגָּדִי וְלַחֲצִי שֵׁבֶט מְנַשֶּׁה אָמְרוּ לוֹ דוגמה שֶׁלֹּא נִגְזְרָה גְזֵרָה אֶלָּא עַל תְּנַי אַף אָנוּ אֵין אָנוּ נִדּוֹנִין אֶלָּא עַל תְּנַי אָמַר מֹשֶׁה לִפְנֵי הַקֹּדֶשׁ בָּרוּךְ הוּא שֶׁמָּא דְּרָכֶיךָ כְּדַרְכֵי בָשָׂר וָדָם אֶפִּטְרוֹפּוֹס גּוֹזֵר גְּזֵרָה קְלֵרַרְכוֹס מְבַטֵּל עַל יָדוֹ קְלֵרַרְכוֹס גּוֹזֵר גְּזֵרָה דֵּקוּרְיוֹן מְבַטֵּל עַל יָדוֹ דֵּקוּרְיוֹן גּוֹזֵר גְּזֵרָה הֵגְמוֹן מְבַטֵּל עַל יָדוֹ הֵגְמוֹן גּוֹזֵר גְּזֵרָה אִיפַּארְכוֹס מְבַטֵּל עַל יָדוֹ אִיפַּארְכוֹס גּוֹזֵר גְּזֵרָה אִיפָּטִיקוֹס מְבַטֵּל עַל יָדוֹ אִיפָּטִיקוֹס גּוֹזֵר גְּזֵרָה בָּא הַמּוֹשֵׁל הַגָּדוֹל וּמְבַטֵּל עַל יְדֵי כֻלָּם מִפְּנֵי מַה שֶּׁהֵן מְמֻנִּין זֶה לְמַעְלָה מִזֶּה שֶׁנֶּאֱמַר אִם עֹשֶׁק רָשׁ וְגֵזֶל מִשְׁפָּט וָצֶדֶק תִּרְאֶה בַמְּדִינָה אַל תִּתְמַהּ עַל הַחֵפֶץ כִּי גָבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם שֶׁמָּא דְּרָכֶיךָ כְּדַרְכֵיהֶם אֲשֶׁר מִי אֵל בַּשָּׁמַיִם וּבָאָרֶץ אֲשֶׁר יַעֲשֶׂה כְמַעֲשֶׂיךָ בְּמִצְרַיִם וְכִגְבוּרֹתֶךָ עַל הַיָּם כְמַעֲשֶׂיךָ עַל הַיָּם וְכִגְבוּרֹתֶךָ עַל נַחֲלֵי אַרְנוֹן אֶעְבְּרָה נָּא וְאֶרְאֶה וְאֵין נָא אֶלָּא לְשׁוֹן בַּקָּשָׁה אֶת הָאָרֶץ הַטּוֹבָה זוֹ אֶרֶץ יִשְׂרָאֵל הָהָר הַטּוֹב הַזֶּה זֶה הַר הַמֶּלֶךְ וְהַלְּבָנֹן זֶה בֵּית הַמִּקְדָּשׁ שֶׁנֶּאֱמַר פְּתַח לְבָנוֹן דְּלָתֶיךָ וּכְתִיב וְהַלְּבָנוֹן בְּאַדִּיר יִפּוֹל וַיִּתְעַבֵּר יי בִּי לְמַעַנְכֶם רַבִּי אֶלְעָזָר בֶּן שַׁמּוּעַ אוֹמֵר בִּי דָּבָר קָשֶׁה הוּא מַה שֶּׁאֵי אֶפְשָׁר לְבָשָׂר וָדָם לוֹמַר כֵּן שֶׁמָּא תֹּאמַר בְּגִינִי תִּלְמֹד לוֹמַר לְמַעַנְכֶם בְּגִינְכֶם וְלֹא בְּגִינִי אַתֶּם גְּרַמְתֶּם לִי שֶׁלֹּא אֶכָּנֵס לָאָרֶץ וַיֹּאמֶר יי אֵלַי רַב לָךְ אָמַר לוֹ דַּיֶּיךָ עַד כָּאן רַבִּי יְהוֹשֻׁעַ אוֹמֵר רַב לָךְ דַּיֶּיךָ הָעוֹלָם הַבָּא עֲדַיִן הָיָה עוֹמֵד וּמְבַקֵּשׁ כָּל אוֹתָן הַבַּקָּשׁוֹת אָמַר מֹשֶׁה לְפָנָיו רִבּוֹנוֹ שֶׁלָּעוֹלָם כְּלוּם נִגְזְרָה גְזֵרָה שֶׁלֹּא אֶכָּנֵס לָהּ לָכֵן לֹא תָבִיאוּ אֶת הַקָּהָל הַזֶּה אֶל הָאָרֶץ אֲשֶׁר נָתַתִּי לָהֶם בְּמַלְכוּת אֶכָּנֵס לָהּ כְּהֶדְיוֹט אָמַר לוֹ אֵין הַמֶּלֶךְ נִכְנָס כְּהֶדְיוֹט עֲדַיִן הָיָה עוֹמֵד וּמְבַקֵּשׁ כָּל הַבַּקָּשׁוֹת הָהֵם אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם הוֹאִיל וְנִגְזְרָה גְזֵרָה שֶׁלֹּא אֶכָּנֵס לָאָרֶץ לֹא כְמֶלֶךְ וְלֹא כְהֶדְיוֹט אֶכָּנֵס לָהּ בִּמְחִלַּת קֵסַרְיוֹן שֶׁהִיא מִתַּחַת לְפַּמְיָס אָמַר לוֹ וְשָׁמָּה לֹא תַעֲבֹר אָמַר לְפָנָיו רִבּוֹנוֹ שֶׁלָּעוֹלָם הוֹאִיל וְנִגְזַר עָלַי שֶׁלֹּא אֶכָּנֵס לֹא מֶלֶךְ וְלֹא הֶדְיוֹט וְלֹא בַמְּחִלָּה שֶׁלְּקֵסַרְיוֹן שֶׁהוּא מִתַּחַת לְפַּמְיָס מֵעַתָּה עַצְמוֹתַי יַעַבְרוּ אֶת הַיַּרְדֵּן אָמַר לוֹ כִּי לֹא תַעֲבֹר אֶת הַיַּרְדֵּן הַזֶּה רַבִּי שִׁמְעוֹן בֶּן יוֹחַי אוֹמֵר אֵינוֹ צָרִיךְ וַהֲלֹא כְבָר נֶאֱמַר כִּי אָנֹכִי מֵת בָּאָרֶץ הַזֹּאת אֵינֶנִּי עֹבֵר אֶת הַיַּרְדֵּן וְכִי אֶפְשָׁר לַמֵּת לַעֲבֹר אֶלָּא שֶׁאָמַר לוֹ מֹשֶׁה אַף עַצְמוֹתֶיךָ לֹא יַעַבְרוּ אֶת הַיַּרְדֵּן רַבִּי חֲנַנְיָה בֶּן אִדִּי אוֹמֵר מֹשֶׁה הָיָה בּוֹכֶה עַל עַצְמוֹ וְאוֹמֵר כִּי אַתֶּם עֹבְרִים אֶת הַיַּרְדֵּן אַתֶּם עוֹבְרִים וַאֲנִי אֵינִי עוֹבֵר אֲחֵרִים אוֹמְרִים הָיָה מֹשֶׁה מֻטֶּה עַל רַגְלָיו שֶׁלְּאֶלְעָזָר וְאָמַר לוֹ אֶלְעָזָר בֶּן אָחִי בַּקֵּשׁ עָלַי רַחֲמִים כַּשֵּׁם שֶׁבִּקַּשְׁתִּי עַל אַהֲרֹן אָבִיךָ שֶׁנֶּאֱמַר וּבְאַהֲרֹן הִתְאַנַּף יי מְאֹד לְהַשְׁמִידוֹ וָאֶתְפַּלֵּל גַּם בְּעַד אַהֲרֹן אָמַר לְפָנָיו רִבּוֹנוֹ שֶׁלָּעוֹלָם אִם כֵּן הוּא אֶרְאֶנָּה בְמַרְאִית הָעַיִן וּבְדָבָר זֶה נֶאֱמַר לוֹ עֲלֵה רֹאשׁ הַפִּסְגָּה רַבִּי חֲנִינָא בֶּן עֲקַבְיָא אוֹמֵר חֲבִיבָה הִיא רְאִיָּתוֹ שֶׁלְּאַבְרָהָם אָבִינוּ יוֹתֵר מֵרְאִיָּתוֹ שֶׁלְּמֹשֶׁה שֶׁבְּאַבְרָהָם לֹא לְבָטוּהוּ וּבְמֹשֶׁה לְבָטוּהוּ בְּאַבְרָהָם מַה הוּא אוֹמֵר שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם צָפֹנָה וָנֶגְבָּה וָקֵדְמָה וָיָמָּה וּבְמֹשֶׁה מַה הוּא אוֹמֵר עֲלֵה רֹאשׁ הַפִּסְגָּה וְשָׂא עֵינֶיךָ יָמָּה וְצָפֹנָה וְתֵימָנָה וּמִזְרָחָה וּרְאֵה בְעֵינֶיךָ עֲלֵה וְהַבֵּט וּרְאֵה מְנַיִן לְכָל הַבַּקָּשׁוֹת כֻּלָּן שֶׁבִּקֵּשׁ מֹשֶׁה לִרְאוֹת הַרְאֵהוּ הַקֹּדֶשׁ בָּרוּךְ הוּא שֶׁנֶּאֱמַר וַיַּרְאֵהוּ יי אֶת כָּל הָאָרֶץ אֶת הַגִּלְעָד עַד דָּן אֶת כָּל הָאָרֶץ זוֹ אֶרֶץ יִשְׂרָאֵל בִּקֵּשׁ לִרְאוֹת בֵּית הַמִּקְדָּשׁ וְהֶרְאָהוּ שֶׁנֶּאֱמַר אֶת הַגִּלְעָד וְאֵין גִּלְעָד אֶלָּא בֵּית הַמִּקְדָּשׁ שֶׁנֶּאֱמַר גִּלְעָד אַתָּה לִי רֹאשׁ הַלְּבָנוֹן מְנַיִן שֶׁהֶרְאָהוּ אַף שִׁמְשׁוֹן בֶּן מָנוֹחַ שֶׁנֶּאֱמַר עַד דָּן וּלְהַלָּן הוּא אוֹמֵר וַיְהִי אִישׁ אֶחָד מִצָּרְעָה מִמִּשְׁפַּחַת הַדָּנִי וּשְׁמוֹ מָנוֹחַ דָּבָר אַחֵר עַד דָּן עֲדַיִן לֹא בָאוּ שְׁבָטִים לָאָרֶץ וְלֹא נִתְחַלְּקָה אֶרֶץ יִשְׂרָאֵל לְיִשְׂרָאֵל וּמַה תִּלְמֹד לוֹמַר עַד דָּן אֶלָּא שֶׁאָמַר לוֹ לְאַבְרָהָם שְׁנֵים עָשָׂר שְׁבָטִים עֲתִידִין לָצֵאת מֵחֲלָצֶיךָ וְזֶה חֶלְקוֹ שֶׁלְּאֶחָד מֵהֶם כַּיּוֹצֵא בוֹ וַיִּרְדֹּף עַד דָּן עֲדַיִן לֹא בָאוּ הַשְּׁבָטִים לָעוֹלָם וְלֹא נִתְחַלְּקָה אֶרֶץ יִשְׂרָאֵל לְיִשְׂרָאֵל וּמַה תִּלְמֹד לוֹמַר עַד דָּן אֶלָּא שֶׁאָמַר לוֹ לְאַבְרָהָם אָבִינוּ בְּמָקוֹם הַזֶּה עֲתִידִין בָּנֶיךָ לַעֲבֹד עֲבוֹדָה זָרָה וְתָשַׁשׁ כֹּחוֹ מֵעָלָיו וּמְנַיִן שֶׁהֶרְאָהוּ לְבָרָק שֶׁנֶּאֱמַר וְאֵת כָּל נַפְתָּלִי וּלְהַלָּן הוּא אוֹמֵר וַתִּשְׁלַח וַתִּקְרָא לְבָרָק בֶּן אֲבִינֹעַם מִקֶּדֶשׁ נַפְתָּלִי וּמְנַיִן שֶׁהֶרְאָהוּ יְהוֹשֻׁעַ בְּמַלְכוּתוֹ שֶׁנֶּאֱמַר וְאֶת אֶרֶץ אֶפְרַיִם וּלְהַלָּן הוּא אוֹמֵר לְמַטֵּה אֶפְרָיִם הוֹשֵׁעַ בִּן נוּן וּמְנַיִן שֶׁהֶרְאָהוּ גִּדְעוֹן שֶׁנֶּאֱמַר וּמְנַשֶּׁה וּלְהַלָּן הוּא אוֹמֵר הִנֵּה אַלְפִּי הַדַּל בִּמְנַשֶּׁה וּמְנַיִן שֶׁהֶרְאָהוּ דָּוִד בְּמַלְכוּתוֹ שֶׁנֶּאֱמַר וְאֵת כָּל אֶרֶץ יְהוּדָה וּלְהַלָּן הוּא אוֹמֵר וַיִּבְחַר יי אֱלֹהֵי יִשְׂרָאֵל בִּי מִכֹּל בֵּית אָבִי לִהְיוֹת לְמֶלֶךְ עַל יִשְׂרָאֵל לְעוֹלָם כִּי בִיהוּדָה בָּחַר לְנָגִיד וּמְנַיִן שֶׁהֶרְאָהוּ אֶת כָּל הַמַּעֲרָב כֻּלּוֹ תִּלְמֹד לוֹמַר עַד הַיָּם הָאַחֲרוֹן וּמְנַיִן שֶׁהֶרְאָהוּ אַף קִבְרֵי אָבוֹת תִּלְמֹד לוֹמַר וְאֶת הַנֶּגֶב וּמְנַיִן לָמַדְנוּ עַל קִבְרֵי אָבוֹת שֶׁהֵם בַּנֶּגֶב שֶׁנֶּאֱמַר וַיַּעֲלוּ בַנֶּגֶב וַיָּבֹא עַד חֶבְרוֹן וּמְנַיִן שֶׁהֶרְאָהוּ מַהְפֵּכַת סְדֹם וַעֲמֹרָה שֶׁנֶּאֱמַר וְאֶת הַכִּכָּר וּלְהַלָּן כְּתִיב וַיַּהֲפֹךְ אֶת הֶעָרִים הָאֵל וְאֵת כָּל הַכִּכָּר וּמְנַיִן שֶׁהֶרְאָהוּ גּוֹג וְכָל הֲמוֹנוֹ שֶׁנֶּאֱמַר בִּקְעַת יְרֵחוֹ וְלָמַדְנוּ שֶׁעֲתִידִין גּוֹג וְכָל הֲמוֹנוֹ לַעֲלוֹת וְלִנְפֹּל בְּבִקְעַת יְרִיחוֹ דָּבָר אַחֵר בִּקְעַת יְרֵחוֹ וַהֲלֹא הַהֶדְיוֹט רוֹאֶה בִּקְעַת יְרִיחוֹ אֶלָּא מַה בִּקְעָה זוֹ מְיֻשֶּׁבֶת שָׂדֶה מְלֵאָה חִטִּים כָּל שֶׁהוּא שָׂדֶה מְלֵאָה שְׂעוֹרִים כָּל שֶׁהוּא כָּךְ הֶרְאָהוּ כָּל אֶרֶץ יִשְׂרָאֵל כְּבִקְעַת יְרִיחוֹ וּמְנַיִן שֶׁהֶרְאָהוּ לִדְבוֹרָה שֶׁנֶּאֱמַר עִיר הַתְּמָרִים וּלְהַלָּן הוּא אוֹמֵר וְהִיא יוֹשֶׁבֶת תַּחַת תֹּמֶר דְּבוֹרָה וּמְנַיִן שֶׁהֶרְאָהוּ אֵשֶׁת לוֹט שֶׁנֶּאֱמַר עַד צֹעַר וּלְהַלָּן הוּא אוֹמֵר וְלוֹט בָּא צֹעֲרָה יַעֲקֹב נָתַן לוֹ רֶמֶז וְלֹא חָשׁ שֶׁנֶּאֱמַר וְהִנֵּה אָנֹכִי עִמָּךְ וּשְׁמַרְתִּיךָ וְהוּא הָיָה מְפַחֵד וְיָרֵא שֶׁנֶּאֱמַר וַיִּירָא יַעֲקֹב מְאֹד וַיֵּצֶר לוֹ אָדָם שֶׁהַקֹּדֶשׁ בָּרוּךְ הוּא הִבְטִיחוֹ הָיָה יָרֵא וּמְפַחֵד אֶלָּא שֶׁאָמַר יַעֲקֹב אָבִינוּ אוֹי לִי שֶׁמָּא יִגְרֹם הַחֵטְא דָּוִד נָתַן לוֹ רֶמֶז וְחָשׁ שֶׁנֶּאֱמַר גַּם אֶת הָאֲרִי גַּם הַדֹּב הִכָּה עַבְדֶּךָ אָמַר דָּוִד וְכִי מָה אֲנִי סָפוּן שֶׁהִכִּיתִי חַיּוֹת רָעוֹת אֵלּוּ אֶלָּא שֶׁמָּא עָתִיד לֵאָרַע לְיִשְׂרָאֵל דָּבָר וְהֵם עֲתִידִין לְהִנָּצֵל עַל יָדִי מָרְדְכַי נָתַן לוֹ רֶמֶז וְחָשׁ שֶׁנֶּאֱמַר וּבְכָל יוֹם וָיוֹם מָרְדֳּכַי מִתְהַלֵּךְ לִפְנֵי חֲצַר בֵּית הַנָּשִׁים לָדַעַת אֶת שְׁלוֹם אֶסְתֵּר וּמַה יֵּעָשֶׂה בָּהּ אֶלָּא אָמַר מָרְדְכַי אֶפְשָׁר חֲסִידָה זוֹ תִּנָּשֵׂא לְעָרֵל זֶה אֶלָּא שֶׁמָּא עָתִיד לֵאָרַע לְיִשְׂרָאֵל דָּבָר וְהֵם עֲתִידִין לְהִנָּצֵל עַל יָדָהּ כִּי מָחֹה אֶמְחֶה מָחֹה בָּעוֹלָם הַזֶּה אֶמְחֶה לָעוֹלָם הַבָּא אֶת זֵכֶר זֶה הָמָן עֲמָלֵק כִּשְׁמוּעוֹ דָּבָר אַחֵר מָחֹה לוֹ וְתוֹלְדוֹתָיו אֶמְחֶה לוֹ וּלְמִשְׁפְּחוֹתָיו דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר זֵכֶר זֶה אֲגַג וַעֲמָלֵק כִּשְׁמוּעוֹ מָחֹה לוֹ וּלְכָל דּוֹרוֹתָיו אֶמְחֶה לוֹ וּלְכָל הַדּוֹר הַהוּא מִתַּחַת הַשָּׁמָיִם שֶׁלֹּא יְהֵא נִין וְנֶכֶד לַעֲמָלֵק תַּחַת מִפְרַס כָּל הַשָּׁמַיִם רַבִּי יְהוֹשֻׁעַ אוֹמֵר כְּשֶׁבָּא עֲמָלֵק לְהַזִּיק אֶת יִשְׂרָאֵל מִתַּחַת כַּנְפֵי אֲבִיהֶם שֶׁבַּשָּׁמַיִם אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם רָשָׁע זֶה בָּא לְאַבֵּד בָּנֶיךָ מִתַּחַת כְּנָפֶיךָ סֵפֶר תּוֹרָה שֶׁנָּתַתָּ לָהֶם מִי יִקְרָא בּוֹ רַבִּי אֶלְעָזָר הַמּוֹדָעִי אוֹמֵר כְּשֶׁבָּא עֲמָלֵק לְהַזִּיק אֶת יִשְׂרָאֵל מִתַּחַת כַּנְפֵי אֲבִיהֶם שֶׁבַּשָּׁמַיִם אָמַר מֹשֶׁה לִפְנֵי הַקֹּדֶשׁ בָּרוּךְ הוּא רִבּוֹנוֹ שֶׁלָּעוֹלָם בָּנֶיךָ שֶׁאַתָּה עָתִיד לְפַזְּרָן תַּחַת רוּחוֹת הַשָּׁמַיִם שֶׁנֶּאֱמַר הוֹי הוֹי וְנֻסוּ מֵאֶרֶץ צָפוֹן נְאֻם יי כִּי כְּאַרְבַּע רוּחוֹת הַשָּׁמַיִם פֵּרַשְׂתִּי אֶתְכֶם נְאֻם יי רָשָׁע זֶה בָּא לְכַלָּן מִתַּחַת כְּנָפֶיךָ סֵפֶר תּוֹרָה שֶׁנָּתַתָּ לָהֶם מִי יִקְרָא בּוֹ רַבִּי אֱלִיעֶזֶר אוֹמֵר אֵימָתַי יֹאבַד שְׁמָן שֶׁלָּאֵלּוּ בְּשָׁעָה שֶׁתֵּעָקֵר עֲבוֹדָה זָרָה הִיא וְעוֹבְדֶיהָ וִיהֵא הַמָּקוֹם יְחִידִי בָּעוֹלָם וּתְהִי מַלְכוּתוֹ לְעוֹלָם וּלְעוֹלְמֵי עוֹלָמִים בְּאוֹתָהּ שָׁעָה וְיָצָא יי וְנִלְחַם בַּגּוֹיִם הָהֵם וְאוֹמֵר וְהָיָה יי לְמֶלֶךְ עַל כָּל הָאָרֶץ בַּיּוֹם הַהוּא יִהְיֶה יי אֶחָד וּשְׁמוֹ אֶחָד וְאוֹמֵר תִּרְדֹּף בְּאַף וְתַשְׁמִידֵם רַבִּי נָתָן אוֹמֵר לֹא בָא הָמָן אֶלָּא זֵכֶר לַדּוֹרוֹת שֶׁנֶּאֱמַר וְהַיָּמִים הָאֵלֶּה נִזְכָּרִים וְנַעֲשִׂים בְּכָל דּוֹר וָדוֹר מִשְׁפָּחָה וּמִשְׁפָּחָה מְדִינָה וּמְדִינָה וְעִיר וָעִיר וִימֵי הַפּוּרִים הָאֵלֶּה לֹא יַעַבְרוּ מִתּוֹךְ הַיְּהוּדִים וְזִכְרָם לֹא יָסוּף מִזַּרְעָם וַיִּבֶן מֹשֶׁה מִזְבֵּחַ וַיִּקְרָא שְׁמוֹ יי נִסִּי רַבִּי יְהוֹשֻׁעַ אוֹמֵר מֹשֶׁה קְרָאוֹ נִסִּי וְרַבִּי אֶלְעָזָר הַמּוֹדָעִי אוֹמֵר הַמָּקוֹם קְרָאוֹ נִסִּי שֶׁנֶּאֱמַר יי נִסִּי אָמַר מֹשֶׁה הַנֵּס הַזֶּה שֶׁעָשָׂה הַמָּקוֹם בְּגִינִי עֲשָׂאוֹ וְכֵן אַתָּה מוֹצֵא כָּל זְמַן שֶׁיִּשְׂרָאֵל בַּנֵּס כִּבְיָכֹל הַנֵּס לְפָנָיו שֶׁנֶּאֱמַר יי נִסִּי צָרָה לְיִשְׂרָאֵל כְּאִלּוּ צָרָה לְפָנָיו שֶׁנֶּאֱמַר בְּכָל צָרָתָם לוֹ צָר שִׂמְחָה לְיִשְׂרָאֵל כְּאִלּוּ שִׂמְחָה לְפָנָיו שֶׁנֶּאֱמַר כִּי שָׂמַחְתִּי בִּישׁוּעָתֶךָ וַיֹּאמֶר כִּי יָד עַל כֵּס יָהּ מִלְחָמָה לַיי בַּעֲמָלֵק מִדֹּר דֹּר רַבִּי יְהוֹשֻׁעַ אוֹמֵר לִכְשֶׁיֵּשֵׁב הַקֹּדֶשׁ בָּרוּךְ הוּא עַל כִּסֵּא מַלְכוּתוֹ וּתְהִי מַמְלַכְתּוֹ בְּאוֹתָהּ שָׁעָה מִלְחָמָה לַיי בַּעֲמָלֵק רַבִּי אֶלְעָזָר הַמּוֹדָעִי אוֹמֵר נִשְׁבַּע הַקֹּדֶשׁ בָּרוּךְ הוּא בְּכִסֵּא הַכָּבוֹד שֶׁלּוֹ אִם אַנִּיחַ נִין וְנֶכֶד שֶׁלַּעֲמָלֵק תַּחַת מִפְרַס כָּל הַשָּׁמַיִם שֶׁלֹּא יֹאמְרוּ גָּמָל זֶה שֶׁלַּעֲמָלֵק אִם אַנִּיחַ נִין וְנֶכֶד לַעֲמָלֵק רַבִּי אֱלִיעֶזֶר אוֹמֵר נִשְׁבַּע הַמָּקוֹם בְּכִסֵּא הַכָּבוֹד שֶׁלּוֹ שֶׁאִם יָבֹא אֶחָד מִכָּל אֻמּוֹת הָעוֹלָם לְהִתְגַּיֵּר שֶׁיְּקַבְּלוּהוּ וְלַעֲמָלֵק וּלְבֵיתוֹ לֹא יְקַבְּלוּהוּ שֶׁנֶּאֱמַר וַיֹּאמֶר דָּוִד אֶל הַנַּעַר הַמַּגִּיד לוֹ אֵי מִזֶּה אָתָּה וַיֹּאמֶר בֶּן אִישׁ גֵּר עֲמָלֵקִי אָנֹכִי נִזְכָּר דָּוִד בְּאוֹתָהּ שָׁעָה מַה שֶּׁנֶּאֱמַר לְמֹשֶׁה רַבֵּנוּ אִם יָבֹא אֶחָד מִכָּל הָאֻמּוֹת שֶׁבָּעוֹלָם לְהִתְגַּיֵּר שֶׁיְּקַבְּלוּהוּ וּמִבֵּיתוֹ שֶׁלַּעֲמָלֵק שֶׁלֹּא יְקַבְּלוּהוּ מִיָּד וַיֹּאמֶר אֵלָיו דָּוִד דָּמְךָ עַל רֹאשֶׁךָ כִּי פִיךָ עָנָה בְךָ לְכָךְ נֶאֱמַר מִדֹּר דֹּר דָּבָר אַחֵר מִדֹּר דֹּר רַבִּי יְהוֹשֻׁעַ אוֹמֵר מִדֹּר אֵלּוּ חַיֵּי הָעוֹלָם הַזֶּה דֹּר אֵלּוּ חַיֵּי הָעוֹלָם הַבָּא רַבִּי אֶלְעָזָר הַמּוֹדָעִי אוֹמֵר מִדּוֹרוֹ שֶׁלְּמֹשֶׁה וּמִדּוֹרוֹ שֶׁלִּשְׁמוּאֵל רַבִּי אֱלִיעֶזֶר אוֹמֵר מִדּוֹרוֹ שֶׁלַּמָּשִׁיחַ שֶׁהֵם שְׁלֹשָׁה דּוֹרוֹת וּמְנַיִן לְדוֹרוֹ שֶׁלַּמָּשִׁיחַ שֶׁהֵן שְׁלֹשָׁה דּוֹרוֹת שֶׁנֶּאֱמַר יִירָאוּךָ עִם שָׁמֶשׁ וְלִפְנֵי יָרֵחַ דּוֹר דּוֹרִים סְלִיקָא מַסֶּכְתָּא וְכָלָּא סִדְרָא שֶׁבַח לֵאלָהֵי תַקִּיף וְגִבָּרָא וַיִּשְׁמַע יִתְרוֹ מַה שְּׁמוּעָה שָׁמַע וּבָא מִלְחֶמֶת עֲמָלֵק שָׁמַע וּבָא שֶׁהִיא כְּתוּבָה בְּצִדּוֹ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר מַתַּן תּוֹרָה שָׁמַע וּבָא שֶׁבְּשָׁעָה שֶׁנִּתְּנָה תוֹרָה לְיִשְׂרָאֵל זָעוּ כָל מַלְכֵי הָאֲדָמָה בְּהֵיכְלֵיהֶם שֶׁנֶּאֱמַר וּבְהֵיכָלוֹ כֻּלּוֹ אֹמֵר כָּבוֹד בְּאוֹתָהּ שָׁעָה נִתְקַבְּצוּ כָּל מַלְכֵי אֻמּוֹת הָעוֹלָם אֵצֶל בִּלְעָם הָרָשָׁע אָמְרוּ לוֹ בִּלְעָם שֶׁמָּא הַמָּקוֹם עוֹשֶׂה לָנוּ כְּמוֹ שֶׁעָשָׂה לְדוֹר הַמַּבּוּל שֶׁנֶּאֱמַר יי לַמַּבּוּל יָשָׁב וַיֵּשֶׁב יי מֶלֶךְ לְעוֹלָם אָמַר לָהֶם שׁוֹטִים שֶׁבָּעוֹלָם כְּבַר נִשְׁבַּע הַקֹּדֶשׁ בָּרוּךְ הוּא לְנֹחַ שֶׁאֵינוֹ מֵבִיא מַבּוּל לְעוֹלָם שֶׁנֶּאֱמַר כִּי מֵי נֹחַ זֹאת לִי אֲשֶׁר נִשְׁבַּעְתִּי מֵעֲבֹר מֵי נֹחַ עוֹד עַל הָאָרֶץ אָמְרוּ לוֹ שֶׁמָּא מַבּוּל שֶׁלְּמַיִם אֵינוֹ מֵבִיא מַבּוּל שֶׁלְּאֵשׁ מֵבִיא אָמַר לָהֶם אֵינוֹ מֵבִיא לֹא מַבּוּל שֶׁלְּאֵשׁ וְלֹא מַבּוּל שֶׁלְּמַיִם אֶלָּא תּוֹרָה נוֹתֵן הַקֹּדֶשׁ בָּרוּךְ הוּא לְעַמּוֹ וְלִידִידָיו שֶׁנֶּאֱמַר יי עֹז לְעַמּוֹ יִתֵּן כֵּיוָן שֶׁשָּׁמְעוּ כֻלָּם מִפִּיו הַדָּבָר הַזֶּה עָנוּ כֻלָּם וְאָמְרוּ אַחַר כָּךְ יי יְבָרֵךְ אֶת עַמּוֹ בַשָּׁלוֹם וּפָנוּ וְהָלְכוּ אִישׁ לִמְקוֹמוֹ רַבִּי אֱלִיעֶזֶר אוֹמֵר קְרִיעַת יַם סוּף שָׁמַע וּבָא שֶׁבְּשָׁעָה שֶׁנִּקְרַע יַם סוּף נִשְׁמַע מִסּוֹף הָעוֹלָם וְעַד סוֹפוֹ שֶׁנֶּאֱמַר וַיְהִי כִשְׁמֹעַ כָּל מַלְכֵי הָאֱמֹרִי וְכֵן אָמְרָה רָחָב הַזּוֹנָה לִשְלוּחֵי יְהוֹשֻׁעַ כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם בְּצֵאתְכֶם מִמִּצְרָיִם וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן לְסִיחֹן וּלְעוֹג אֲשֶׁר הֶחֱרַמְתֶּם אוֹתָם וַנִּשְׁמַע וַיִּמַּס לְבָבֵנוּ וְלֹא קָמָה עוֹד רוּחַ בְּאִישׁ מִפְּנֵיכֶם אָמְרוּ רָחָב הַזּוֹנָה בַּת עֶשֶׂר שָׁנִים הָיְתָה כְּשֶׁיָּצְאוּ יִשְׂרָאֵל מִמִּצְרַיִם וְכָל אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר זָנְתָה לְסוֹף חֲמִשִּׁים שָׁנָה נִתְגַּיְּרָה וְהִיא אוֹמֶרֶת רִבּוֹנוֹ שֶׁלָּעוֹלָם בִּשְׁלֹשָׁה דְּבָרִים חָטָאתִי בִּשְׁלֹשָׁה דְּבָרִים מְחֹל לִי בַּחֶבֶל בַּחַלּוֹן וּבַחוֹמָה שֶׁנֶּאֱמַר וַתּוֹרִדֵם בַּחֶבֶל בְּעַד הַחַלּוֹן כִּי בֵיתָהּ בְּקִיר הַחוֹמָה וּבַחוֹמָה הִיא יוֹשָׁבֶת וַיִּשְׁמַע יִתְרוֹ שִׁבְעָה שמות נִקְרְאוּ לוֹ יֶתֶר יִתְרוֹ חֹבָב רְעוּאֵל חֶבֶר פּוּטִיאֵל קֵנִי יֶתֶר שֶׁהוֹתִיר פָּרָשָׁה אַחַת בַּתּוֹרָה יִתְרוֹ שֶׁיִּתֵּר בְּמַעֲשִׂים טוֹבִים חֹבָב שֶׁהָיָה חָבִיב לַמָּקוֹם רְעוּאֵל שֶׁהָיָה כְרֵעַ לַמָּקוֹם חֶבֶר שֶׁנֶּעֱשָׂה כְחָבֵר לַמָּקוֹם פּוּטִיאֵל שֶׁנִּפְטַר מֵעֲבוֹדָה זָרָה קֵנִי שֶׁקִּנָּא לַשָּׁמַיִם וְקָנָה לוֹ תּוֹרָה דָּבָר אַחֵר וַיִּשְׁמַע יִתְרוֹ מִתְּחִלָּה לֹא הָיוּ קוֹרְאִין לוֹ אֶלָּא יֶתֶר שֶׁנֶּאֱמַר וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ וּכְשֶׁעָשָׂה מַעֲשִׂים טוֹבִים הוֹסִיפוּ לוֹ אוֹת אַחַת וְכֵן אַתָּה מוֹצֵא בְּאַבְרָהָם שֶׁמִּתְּחִלָּה לֹא הָיוּ קוֹרְאִין אוֹתוֹ אֶלָּא אַבְרָם וּכְשֶׁעָשָׂה מַעֲשִׂים טוֹבִים הוֹסִיפוּ לוֹ אוֹת אַחַת וְנִקְרָא שְׁמוֹ אַבְרָהָם וְכֵן אַתָּה מוֹצֵא בְּשָׂרָה שֶׁמִּתְּחִלָּה הָיוּ קוֹרְאִין אוֹתָהּ שָׂרַי וּכְשֶׁעָשְׂתָה מַעֲשִׂים טוֹבִים הוֹסִיפוּ לָהּ אוֹת אַחַת גְּדוֹלָה וְנִקְרֵאת שְׁמָהּ שָׂרָה וְכֵן אַתָּה מוֹצֵא בִּיהוֹשֻׁעַ שֶׁמִּתְּחִלָּה הָיוּ קוֹרְאִין אוֹתוֹ הוֹשֵׁעַ וּכְשֶׁעָשָׂה מַעֲשִׂים טוֹבִים הוֹסִיפוּ לוֹ אוֹת אַחַת וְנִקְרָא יְהוֹשֻׁעַ שֶׁנֶּאֱמַר וַיִּקְרָא מֹשֶׁה לְהוֹשֵׁעַ בִּן נוּן יְהוֹשֻׁעַ וְיֵשׁ אֲחֵרִים שֶׁפָּחֲתוּ מֵהֶם יֵשׁ לָךְ לְלַמֵּד מֵעֶפְרוֹן שֶׁמִּתְּחִלָּה הָיוּ קוֹרְאִין אוֹתוֹ עֶפְרוֹן וּכְשֶׁשָּׁקַל הַכֶּסֶף מִיַּד אַבְרָהָם פָּחֲתוּ אוֹת אַחַת מִשְּׁמוֹ שֶׁנֶּאֱמַר וַיִּשְׁמַע אַבְרָהָם אֶל עֶפְרוֹן וַיִּשְׁקֹל אַבְרָהָם לְעֶפְרֹן אֶת הַכֶּסֶף עֶפְרָן כְּתִיב וְכֵן אַתָּה מוֹצֵא בְּיוֹנָדָב שֶׁמִּתְּחִלָּה הָיוּ קוֹרְאִין אוֹתוֹ יְהוֹנָדָב וּכְשֶׁבָּא לְאוֹתוֹ מַעֲשֶׂה פָּחֲתוּ לוֹ אוֹת אַחַת וְנִקְרָא יוֹנָדָב שֶׁנֶּאֱמַר כְּהִתְחַבֶּרְךָ עִם אֲחַזְיָהוּ פָּרַץ יי אֶת מַעֲשֶׂיךָ מִכָּן אָמְרוּ חֲכָמִים אֶל יִתְחַבַּר אָדָם לָרָשָׁע אֲפִלּוּ לְקָרְבוֹ לַתּוֹרָה כֹהֵן מִדְיָן רַבִּי יְהוֹשֻׁעַ אוֹמֵר כֹּמֶר הָיָה כָּעִנְיָן שֶׁנֶּאֱמַר וִיהוֹנָתָן בֶּן גֵּרְשֹׁם בֶּן מְנַשֶּׁה הוּא וּבָנָיו הָיוּ כֹהֲנִים לְשֵׁבֶט הַדָּנִי עַד יוֹם גְּלוֹת הָאָרֶץ רַבִּי אֶלְעָזָר הַמּוֹדָעִי אוֹמֵר שָׂר הָיָה כָּעִנְיָן שֶׁנֶּאֱמַר וּבְנֵי דָוִד כֹּהֲנִים הָיוּ חֹתֵן מֹשֶׁה מִתְּחִלָּה הָיָה מֹשֶׁה מִתְכַּבֵּד בְּחָמִיו שֶׁנֶּאֱמַר וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ עַכְשָׁו חָמִיו מִתְכַּבֵּד בּוֹ אָמְרוּ לוֹ מַה טִּיבָךְ אָמַר לָהֶם אֲנִי חוֹתֵן מֹשֶׁה אֵת כָּל אֲשֶׁר עָשָׂה אֱלֹהִים לְמֹשֶׁה וּלְיִשְׂרָאֵל עַמּוֹ שָׁקַל מֹשֶׁה כְיִשְׂרָאֵל וְיִשְׂרָאֵל כְּמֹשֶׁה שָׁקַל רַב כַּתַּלְמִיד וְתַלְמִיד כָּרַב כִּי הוֹצִיא יי אֶת יִשְׂרָאֵל מִמִּצְרָיִם מַגִּיד שֶׁשְּׁקוּלָה יְצִיאַת מִצְרַיִם כְּנֶגֶד כָּל הַנִּסִּים וּגְבוּרוֹת שֶׁעָשָׂה הַקֹּדֶשׁ בָּרוּךְ הוּא לְיִשְׂרָאֵל וַיִּקַּח יִתְרוֹ חֹתֵן מֹשֶׁה אֶת צִפֹּרָה אֵשֶׁת מֹשֶׁה אַחַר שִׁלּוּחֶיהָ רַבִּי יְהוֹשֻׁעַ אוֹמֵר אַחַר שֶׁנִּפְטְרָה מִמֶּנּוּ בְּגֵט נֶאֱמַר כָּן שִׁלּוּחַ וְנֶאֱמַר לְהַלָּן שִׁלּוּחַ מַה שִּׁלּוּחַ הָאָמוּר לְהַלָּן גֵּט אַף כָּן גֵּט רַבִּי אֶלְעָזָר הַמּוֹדָעִי אוֹמֵר מֵאַחַר שֶׁנִּפְטְרָה מִמֶּנּוּ בְּמַאֲמָר שֶׁבְּשָׁעָה שֶׁאָמַר הַקֹּדֶשׁ בָּרוּךְ הוּא לְמֹשֶׁה לֵךְ הוֹצֵא אֶת עַמִּי בְנֵי יִשְׂרָאֵל מִמִּצְרַיִם שֶׁנֶּאֱמַר וְעַתָּה לְכָה וְאֶשְׁלָחֲךָ אֶל פַּרְעֹה בְּאוֹתָהּ שָׁעָה נָטַל אִשְׁתּוֹ וּשְׁנֵי בָנָיו וְהָיָה מוֹלִיכָם לְמִצְרַיִם שֶׁנֶּאֱמַר וַיִּקַּח מֹשֶׁה אֶת אִשְׁתּוֹ וְאֶת בָּנָיו וַיַּרְכִּבֵם עַל הַחֲמֹר וַיָּשָׁב אַרְצָה מִצְרָיִם בְּאוֹתָהּ שָׁעָה נֶאֱמַר לְאַהֲרֹן לֵךְ לִקְרַאת מֹשֶׁה יָצָא לְקְרַאת מֹשֶׁה וְחִבְּקוֹ וּנְשָׁקוֹ אָמַר לוֹ מֹשֶׁה הֵיכָן הָיִיתָ כָּל הַשָּׁנִים הַלָּלוּ אָמַר לוֹ בְּמִדְיָן אָמַר לוֹ מַה טַּף וְנָשִׁים אֵלּוּ עִמָּךְ אָמַר לוֹ אִשְׁתִּי וּבָנַי אָמַר לוֹ וּלְאָן אַתָּה מוֹלִיכָם אָמַר לוֹ לְמִצְרַיִם אָמַר לוֹ עַל הָרִאשׁוֹנִים אָנוּ מִצְטַעֲרִים וְעַכְשָׁו נִצְטַעֵר גַּם בְּאֵלּוּ בְּאוֹתָהּ שָׁעָה אָמַר לְצִפֹּרָה לְכִי לְבֵית אָבִיךְ וּבְאוֹתָהּ שָׁעָה הָלְכָה לְבֵית אָבִיהָ וּנְטָלָהּ שְׁנֵי בָנֶיהָ לְכָךְ נֶאֱמַר אַחַר שִׁלּוּחֶיהָ וְאֵת שְׁנֵי בָנֶיהָ אֲשֶׁר שֵׁם הָאֶחָד גֵּרְשֹׁם כִּי אָמַר גֵּר הָיִיתִי בְּאֶרֶץ נָכְרִיָּה נָכְרִיָּה רַבִּי יְהוֹשֻׁעַ אוֹמֵר אֶרֶץ נָכְרִיָּה הָיְתָה לוֹ וַדַּי רַבִּי אֶלְעָזָר הַמּוֹדָעִי אוֹמֵר בָּאָרֶץ נָכְרִיָּה נֵכַר יָהּ אָמַר מֹשֶׁה הוֹאִיל וְכָל הָעוֹלָם עוֹבְדֵי עֲבוֹדָה זָרָה אֲנִי אֶעֱבֹד לְמִי שֶׁאָמַר וְהָיָה הָעוֹלָם שֶׁבְּשָׁעָה שֶׁאָמַר מֹשֶׁה לְיִתְרוֹ תֵּן לִי צִפֹּרָה בִתָּךְ לְאִשָּׁה אָמַר לוֹ יִתְרוֹ קַבֵּל עָלֶיךָ דָּבָר זֶה שֶׁאוֹמַר לָךְ וַאֲנִי נוֹתְנָהּ לָךְ לְאִשָּׁה אָמַר לוֹ מַהוּ אָמַר לוֹ בֵּן שֶׁיִּהְיֶה לָךְ תְּחִלָּה יִהְיֶה לָעֲבוֹדָה זָרָה מִכָּן וְאֵילָךְ לְשֵׁם שָׁמַיִם וְקִבֵּל עָלָיו אָמַר לוֹ הִשָּׁבַע לִי וַיִּשָּׁבַע לוֹ שֶׁנֶּאֱמַר וַיּוֹאֶל מֹשֶׁה אֵין אָלָה אֶלָּא לְשׁוֹן שְׁבוּעָה שֶׁנֶּאֱמַר וַיֹּאֶל שָׁאוּל אֶת הָעָם לֵאמֹר וּכְתִיב וַיֹּאמֶר נַעֲמָן הוֹאֵל קַח כִּכָּרָיִם לְפִיכָךְ הִקְדִּים הַמַּלְאָךְ לַהֲרֹג אֶת מֹשֶׁה מִיָּד וַתִּקַּח צִפֹּרָה צֹר וַתִּכְרֹת אֶת עָרְלַת בְּנָהּ וַתַּגַּע לְרַגְלָיו וַתֹּאמֶר כִּי חֲתַן דָּמִים אַתָּה לִי וַיִּרֶף מִמֶּנּוּ אָז אָמְרָה חֲתַן דָּמִים לַמּוּלֹת רַבִּי אֶלְעָזָר בֶּן עֲזַרְיָה אוֹמֵר מְאוּסָה עָרְלָה שֶׁנִּתְגַּנּוּ בָהּ רְשָׁעִים שֶׁנֶּאֱמַר כִּי כָל הַגּוֹיִם עֲרֵלִים וְכָל בֵּית יִשְׂרָאֵל עַרְלֵי לֵב רַבִּי יִשְׁמָעֵאל אוֹמֵר גְּדוֹלָה מִילָה שֶׁשְּׁלֹשׁ עֶשְׂרֵה בְרִיתוֹת נִכְרְתוּ עָלֶיהָ רַבִּי יוֹסֵה הַגָּלִילִי אוֹמֵר גְּדוֹלָה מִילָה שֶׁדּוֹחָה אֶת הַשַּׁבָּת הַחֲמוּרָה שֶׁחַיָּבִין עָלֶיהָ כָּרֵת רַבִּי יְהוֹשֻׁעַ בֶּן קָרְחָה אוֹמֵר גְּדוֹלָה מִילָה שֶׁלֹּא נִתְלָה לְמֹשֶׁה עָלֶיהָ מְלֹא שָׁעָה רַבִּי נְחֶמְיָה אוֹמֵר גְּדוֹלָה מִילָה שֶׁדּוֹחֶה אֶת הַנְּגָעִים רַבִּי אוֹמֵר גְּדוֹלָה מִילָה שֶׁכָּל זְכִיּוֹתָיו שֶׁלְּמֹשֶׁה לֹא עָמְדוּ לוֹ בְשָׁעַת דָּחְקוֹ כְּשֶׁאָמַר לוֹ הַמָּקוֹם לֵךְ הוֹצֵא אֶת עַמִּי בְנֵי יִשְׂרָאֵל מִמִּצְרַיִם וְעַל שֶׁנִּתְעַצַּל בַּמִּילָה שָׁעָה אַחַת בִּקֵּשׁ הַמַּלְאָךְ לְהָרְגוֹ שֶׁנֶּאֱמַר וַיְהִי בַדֶּרֶךְ בַּמָּלוֹן רַבִּי יוֹסֵה אוֹמֵר חַס וְשָׁלוֹם לְאוֹתוֹ צַדִּיק שֶׁנִּתְעַצַּל בַּמִּילָה שָׁעָה אַחַת אֶלָּא אָמַר יִמּוֹל וְיֵצֵא הֲרֵי סַכָּנַת נְפָשׁוֹת יִשְׁהֶה וְיִמּוֹל הַמָּקוֹם אָמַר לוֹ לֵךְ הוֹצֵא אֶת עַמִּי בְנֵי יִשְׂרָאֵל מִמִּצְרַיִם אֶלָּא עַל שֶׁנִּתְרַשַּׁל בְּלִינָה קֹדֶם הַמִּילָה לְכָךְ בִּקֵּשׁ הַמָּקוֹם לְהָרְגוֹ שֶׁנֶּאֱמַר וַיְהִי בַדֶּרֶךְ בַּמָּלוֹן וַיִּפְגְּשֵׁהוּ יי וַיְבַקֵּשׁ הֲמִיתוֹ רַבִּי שִׁמְעוֹן בֶּן גַּמְלִיאֵל אוֹמֵר לֹא בִקֵּשׁ הַמַּלְאָךְ לַהֲרֹג אֶת מֹשֶׁה אֶלָּא לַתִּינוֹק שֶׁנֶּאֱמַר כִּי חֲתַן דָּמִים אַתָּה לִי אָמַרְתָּ צֵא וּרְאֵה מִי קָרוּי חָתָן תִּינוֹק אוֹ מֹשֶׁה הֱוֵי אוֹמֵר תִּינוֹק וְשֵׁם הָאֶחָד אֱלִיעֶזֶר כִּי אֱלֹהֵי אָבִי בְּעֶזְרִי וַיַּצִּלֵנִי מֵחֶרֶב פַּרְעֹה רַבִּי יְהוֹשֻׁעַ אוֹמֵר אֵימָתַי הִצִּילוֹ הַמָּקוֹם בְּאוֹתָהּ שָׁעָה שֶׁאָמַר לוֹ דָּתָן מִי שָׂמְךָ לְאִישׁ שַׂר וְשֹׁפֵט עָלֵינוּ הַלְהָרְגֵנִי אַתָּה אֹמֵר כַּאֲשֶׁר הָרַגְתָּ אֶת הַמִּצְרִי וַיִּירָא מֹשֶׁה וַיֹּאמַר אָכֵן נוֹדַע הַדָּבָר וַיִּשְׁמַע פַּרְעֹה אֶת הַדָּבָר הַזֶּה אָמַר תִּפְשׂוּ אֶת מֹשֶׁה וְהַעֲלוּהוּ לַבִּימָה וְכִפְתוּהוּ וְהַנִּיחוּ הַסַּיִף עַל צַוָּארוֹ בְּאוֹתָהּ שָׁעָה יָרַד מַלְאָךְ וְנִדְמָה לָהֶם כִּדְמוּתוֹ שֶׁלְּמֹשֶׁה תָּפְסוּ אֶת הַמַּלְאָךְ וְהִנִּיחוּ אֶת מֹשֶׁה רַבִּי אֱלִיעֶזֶר אוֹמֵר בְּנֵי אָדָם שֶׁתָּפְשׂוּ אֶת מֹשֶׁה עֲשָׂאָן הַמָּקוֹם כִּתִּים כִּתִּים אִלְּמִים חֵרְשִׁים וְסוֹמִים וְהָיוּ אוֹמְרִים לָאִלְּמִים הֵיכָן הוּא מֹשֶׁה וְלֹא הָיוּ מְדַבְּרִים וְלַחֵרְשִׁים וְלֹא הָיוּ שׁוֹמְעִין וְלַסּוֹמִין וְלֹא הָיוּ רוֹאִין כָּעִנְיָן שֶׁנֶּאֱמַר וַיֹּאמֶר יי אֵלָיו מִי שָׂם פֶּה לָאָדָם אוֹ מִי יָשׂוּם אִלֵּם אוֹ חֵרֵשׁ אוֹ פִקֵּחַ אוֹ עִוֵּר הֲלֹא אָנֹכִי יי לְכָךְ נֶאֱמַר כִּי אֱלֹהֵי אָבִי בְּעֶזְרִי וַיָּבֹא יִתְרוֹ חֹתֵן מֹשֶׁה וּבָנָיו וְאִשְׁתּוֹ אֶל מֹשֶׁה וַהֲלֹא כְבָר נֶאֱמַר וְאִשְׁתְּךָ וּשְׁנֵי בָנֶיהָ עִמָּהּ שׁוֹמְעֵנִי שֶׁהָיוּ בָנֶיהָ מִמָּקוֹם אַחֵר תִּלְמֹד לוֹמַר וּבָנָיו וְאִשְׁתּוֹ אֶל מֹשֶׁה בָּנָיו שֶׁלְּמֹשֶׁה הָיוּ וְלֹא הָיוּ בָנֶיהָ מִמָּקוֹם אַחֵר אֶל הַמִּדְבָּר אֲשֶׁר הוּא חֹנֶה שָׁם הַר הָאֱלֹהִים הֲרֵי הַכָּתוּב מַתְמִיהַּ עָלָיו שֶׁהָיָה שָׁרוּי בְּתוֹךְ כְּבוֹדוֹ שֶׁלָּעוֹלָם וּבִקֵּשׁ לָצֵאת לַמִּדְבָּר ציה ותוהו וְאֵין בּוֹ כְלוּם לְכָךְ נֶאֱמַר אֶל הַמִּדְבָּר אֲשֶׁר הוּא חֹנֶה שָׁם הַר הָאֱלֹהִים וַיֹּאמֶר אֶל מֹשֶׁה אֲנִי חֹתֶנְךָ יִתְרוֹ בָּא אֵלֶיךָ וְאִשְׁתְּךָ וּשְׁנֵי בָנֶיהָ עִמָּהּ רַבִּי יְהוֹשֻׁעַ אוֹמֵר כָּתַב לוֹ בְּאִגֶּרֶת רַבִּי אֶלְעָזָר הַמּוֹדָעִי אוֹמֵר שָׁלַח לוֹ בְּיַד שָׁלִיחַ וְאָמַר לוֹ עֲשֵׂה בְגִינִי וְאִם אֵין אַתָּה עוֹשֶׂה בְגִינִי עֲשֵׂה בְגִין אִשְׁתָּךְ וְאִם לָאו עֲשֵׂה בְגִין בָּנֶיךָ לְכָךְ נֶאֱמַר וַיֹּאמֶר אֶל מֹשֶׁה אֲנִי חֹתֶנְךָ יִתְרוֹ בָּא אֵלֶיךָ וְאִשְׁתְּךָ וּשְׁנֵי בָנֶיהָ עִמָּהּ רַבִּי אֱלִיעֶזֶר אוֹמֵר נֶאֱמַר לְמֹשֶׁה אֲנִי אֲנִי הוּא שֶׁאָמַרְתִּי וְהָיָה הָעוֹלָם אֲנִי הוּא הַמְקָרֵב וְלֹא הַמְרַחֵק שֶׁנֶּאֱמַר הַאֱלֹהֵי מִקָּרֹב אָנִי נְאֻם יי וְלֹא אֱלֹהֵי מֵרָחֹק אֲנִי הוּא שֶׁקֵּרַבְתִּי אֶת יִתְרוֹ וְלֹא רִחַקְתִּיו אַף אַתָּה כְּשֶׁיָּבֹא אָדָם אֶצְלָךְ לְהִתְגַּיֵּר וְאֵינוֹ בָא אֶלָּא לְשֵׁם שָׁמַיִם אַף אַתָּה קָרְבֵהוּ וְלֹא תַרְחִיקֵהוּ מִכָּן אַתָּה לָמֵד שֶׁיְּהֵא אָדָם דּוֹחֶה בַשְּׂמֹאל וּמְקָרֵב בַּיָּמִין וְלֹא כַשֵּׁם שֶׁעָשָׂה אֱלִישָׁע לְגֵחֲזִי שֶׁדְּחָפוֹ לְעוֹלָם וַיֵּצֵא מֹשֶׁה לִקְרַאת חֹתְנוֹ אָמְרוּ יָצָא מֹשֶׁה אַהֲרֹן נָדָב וַאֲבִיהוּא וְשִׁבְעִים מִזִּקְנֵי יִשְׂרָאֵל וְאַחֲרֵיהֶם כָּל יִשְׂרָאֵל וְיֵשׁ אוֹמְרִים אַף שְׁכִינָה יָצָאת עִמָּהֶם וַיִּשְׁתַּחוּ וַיִּשַּׁק לוֹ אֵינִי יוֹדֵעַ מִי הִשְׁתַּחֲוָה לְמִי אוֹ מִי נָשַׁק לְמִי כְּשֶׁהוּא אוֹמֵר וַיִּשְׁאֲלוּ אִישׁ לְרֵעֵהוּ לְשָׁלוֹם מִי קָרוּי אִישׁ הֲלֹא מֹשֶׁה שֶׁנֶּאֱמַר וְהָאִישׁ מֹשֶׁה עָנָו מְאֹד הֱוֵי אוֹמֵר לֹא הִשְׁתַּחֲוָה וְלֹא נָשַׁק אֶלָּא מֹשֶׁה לְחָמִיו מִכָּן אָמְרוּ שֶׁיְּהֵא הָאָדָם מוּכָן לִכְבוֹד חָמִיו וַיָּבֹאוּ הָאֹהֱלָה זֶה בֵּית הַמִּדְרָשׁ וַיְסַפֵּר מֹשֶׁה לְחֹתְנוֹ לְמָשְׁכוֹ לְקָרְבוֹ לַתּוֹרָה אֵת כָּל אֲשֶׁר עָשָׂה יי שֶׁנָּתַן תּוֹרָה לְעַמּוֹ יִשְׂרָאֵל אֵת כָּל הַתְּלָאָה בְּמִצְרַיִם אֲשֶׁר מְצָאָתַם עַל הַיָּם בַּדֶּרֶךְ זוֹ מִלְחֶמֶת עֲמָלֵק וַיַּצִּלֵם יי הִצִּילָם הַמָּקוֹם מִן הַכֹּל וַיִּחַדְּ יִתְרוֹ עַל כָּל הַטּוֹבָה אֲשֶׁר עָשָׂה יי לְיִשְׂרָאֵל אֲשֶׁר הִצִּילוֹ מִיַּד מִצְרָיִם רַבִּי יְהוֹשֻׁעַ אוֹמֵר בְּטוֹבַת הַמָּן הַכָּתוּב מְדַבֵּר אָמְרוּ לוֹ הַמָּן הַזֶּה שֶׁנָּתַן לָנוּ הַמָּקוֹם אָנוּ טוֹעֲמִין בּוֹ טַעַם הַפַּת טַעַם בָּשָׂר טַעַם דָּגִים טַעַם חֲגָבִים טַעַם כָּל הַמַּטְעַמִּים שֶׁבָּעוֹלָם שֶׁנֶּאֱמַר טוֹבָה הַטּוֹבָה כָּל הַטּוֹבָה עַל כָּל הַטּוֹבָה רַבִּי אֶלְעָזָר הַמּוֹדָעִי אוֹמֵר בְּטוֹבַת הַבְּאֵר הַכָּתוּב מְדַבֵּר אָמְרוּ לוֹ הַבְּאֵר הַזֶּה שֶׁנָּתַן לָנוּ הַמָּקוֹם אָנוּ טוֹעֲמִין בּוֹ טַעַם יַיִן יָשָׁן טַעַם יַיִן חָדָשׁ טַעַם חָלָב טַעַם דְּבַשׁ טַעַם כָּל הַמַּמְתָּקִים שֶׁבָּעוֹלָם שֶׁנֶּאֱמַר טוֹבָה הַטּוֹבָה כָּל הַטּוֹבָה עַל כָּל הַטּוֹבָה רַבִּי אֱלִיעֶזֶר אוֹמֵר בְּטוֹבַת אֶרֶץ יִשְׂרָאֵל הַכָּתוּב מְדַבֵּר אָמְרוּ לוֹ עָתִיד הַמָּקוֹם לִתֵּן לָנוּ שֵׁשׁ מִדּוֹת טוֹבוֹת אֶרֶץ יִשְׂרָאֵל וְהָעוֹלָם הַבָּא וּמַלְכוּת בֵּית דָּוִד וְעוֹלָם חָדָשׁ וּכְהֻנָּה וּלְוִיָּה לְכָךְ נֶאֱמַר טוֹבָה הַטּוֹבָה כָּל הַטּוֹבָה עַל כָּל הַטּוֹבָה מִיָּד פָּתַח וְאָמַר בָּרוּךְ יי וַיֹּאמֶר יִתְרוֹ בָּרוּךְ יי אֲשֶׁר הִצִּיל אֶתְכֶם מִיַּד מִצְרַיִם וּמִיַּד פַּרְעֹה אֲשֶׁר הִצִּיל אֶת הָעָם מִתַּחַת יַד מִצְרָיִם אָמַר רַבִּי פַּפְּיָס בִּגְנוּת יִשְׂרָאֵל הַכָּתוּב מְדַבֵּר שֶׁהֲרֵי יֵשׁ שָׁם שִׁשִּׁים רִבּוֹא בְנֵי אָדָם וְלֹא עָמַד אֶחָד מֵהֶם לְבָרֵךְ לַמָּקוֹם עַד שֶׁבָּא יִתְרוֹ וּבֵרַךְ לַמָּקוֹם שֶׁנֶּאֱמַר וַיֹּאמֶר יִתְרוֹ בָּרוּךְ יי אֲשֶׁר הִצִּיל אֶתְכֶם מִיַּד מִצְרַיִם וּמִיַּד פַּרְעֹה מִיָּד הַתַּנִּין הַגָּדוֹל הַהוּא שֶׁנֶּאֱמַר בּוֹ הַתַּנִּים הַגָּדוֹל הָרֹבֵץ בְּתוֹךְ יְאֹרָיו אֲשֶׁר אָמַר לִי יְאֹרִי וַאֲנִי עֲשִׂיתִנִי מִתַּחַת יַד מִצְרָיִם מִתַּחַת שִׁעְבּוּד הַהוּא שֶׁלְּמִצְרָיִם עַתָּה יָדַעְתִּי כִּי גָדוֹל יי מִכָּל הָאֱלֹהִים עַד עַכְשָׁו לֹא הוֹדָה לוֹ בִּדְבַר כִּי גָדוֹל יי אָמַר מִתְּחִלָּה לֹא הָיָה עֶבֶד יָכֹל לִבְרֹחַ מִמִּצְרַיִם שֶׁהָיְתָה סֹגֶרֶת וּמְסֻגֶּרֶת וְעַכְשָׁו הוֹצִיא שִׁשִּׁים רִבּוֹא בְּנֵי אָדָם מִמִּצְרַיִם לְכָךְ נֶאֱמַר כִּי גָדוֹל יי וּמַה תִּלְמֹד לוֹמַר מִכָּל הָאֱלֹהִים אָמְרוּ לֹא הִנִּיחַ יִתְרוֹ עֲבוֹדָה זָרָה בְּכָל הָעוֹלָם שֶׁלֹּא חָזַר עָלֶיהָ וַעֲבָדָהּ שֶׁנֶּאֱמַר מִכָּל הָאֱלֹהִים וְנַעֲמָן הוֹדָה בַדָּבָר יוֹתֵר מִמֶּנּוּ שֶׁנֶּאֱמַר הִנֵּה נָא יָדַעְתִּי כִּי אֵין אֱלֹהִים בְּכָל הָאָרֶץ כִּי אִם בְּיִשְׂרָאֵל וְכֵן רָחָב הַזּוֹנָה אוֹמֶרֶת יי אֱלֹהֵיכֶם הוּא אֱלֹהִים בַּשָּׁמַיִם מִמַּעַל וְעַל הָאָרֶץ מִתָּחַת כִּי בַדָּבָר אֲשֶׁר זָדוּ עֲלֵיהֶם אָמַר מַכִּירוֹ הָיִיתִי לְשֶׁעָבַר וְעַכְשָׁו בְּיוֹתֵר שֶׁנִּתְגַּדַּל שְׁמוֹ בָּעוֹלָם שֶׁבְּמַה שֶּׁחָשְׁבוּ מִצְרָיִם לְאַבֵּד אֶת יִשְׂרָאֵל בּוֹ בַדָּבָר נִפְרַע מֵהֶם הַמָּקוֹם שֶׁנֶּאֱמַר כִּי בַדָּבָר אֲשֶׁר זָדוּ עֲלֵיהֶם וַיִּקַּח יִתְרוֹ חֹתֵן מֹשֶׁה עֹלָה וּזְבָחִים לֵאלֹהִים הֲרֵי הַכָּתוּב מַתְמִיהַּ עָלָיו אָדָם שֶׁהָיָה עוֹבֵד וּמְזַבֵּחַ וּמְקַטֵּר וּמְנַסֵּךְ וּמִשְׁתַּחֲוֶה לָעֲבוֹדָה זָרָה שֶׁלּוֹ עַכְשָׁו הוּא מֵבִיא עוֹלָה וּזְבָחִים לֵאלֹהִים וַיָּבֹא אַהֲרֹן וְכֹל זִקְנֵי יִשְׂרָאֵל לֶאֱכָל לֶחֶם עִם חֹתֵן מֹשֶׁה לִפְנֵי הָאֱלֹהִים וּמֹשֶׁה לְהֵיכָן הָלַךְ וַהֲלֹא מִתְּחִלָּה יָצָא לִקְרָאתוֹ שֶׁנֶּאֱמַר וַיֵּצֵא מֹשֶׁה לִקְרַאת חֹתְנוֹ וְעַכְשָׁו לְהֵיכָן הָלַךְ אֶלָּא מְלַמֵּד שֶׁהָיָה עוֹמֵד וּמְשַׁמֵּשׁ עֲלֵיהֶם מֵהֵיכָן לָמַד מֵאַבְרָהָם אָבִינוּ אָמְרוּ הַדָּבָר הַזֶּה דָּרַשׁ רַבִּי יִצְחָק וְאָמַר כְּשֶׁעָשָׂה רַבָּן גַּמְלִיאֵל סְעוֹדָה לַחֲכָמִים הָיוּ כָּל חַכְמֵי יִשְׂרָאֵל מְסֻבִּים אֶצְלוֹ עָמַד רַבָּן גַּמְלִיאֵל וְשִׁמְּשָׁן אָמְרוּ הַחֲכָמִים אֵין אָנוּ כְדַי שֶׁיְּשַׁמְּשֵׁנוּ אָמַר לָהֶן רַבִּי יְהוֹשֻׁעַ הַנִּיחוּ לוֹ שֶׁיְּשַׁמֵּשׁ שֶׁמָּצִינוּ שֶׁגָּדוֹל מֵרַבָּן גַּמְלִיאֵל שִׁמֵּשׁ אֶת הַבִּרְיוֹת אָמְרוּ לוֹ אֵי זֶה זֶה אָמַר לָהֶם אַבְרָהָם אָבִינוּ גְּדוֹל הָעוֹלָם שֶׁשִּׁמֵּשׁ מַלְאֲכֵי הַשָּׁרֵת וְהָיָה סָבוּר בָּהֶן שֶׁהֵם בְּנֵי אָדָם עַרְבִיִּים עוֹבְדֵי עֲבוֹדָה זָרָה רַבָּן גַּמְלִיאֵל שֶׁיְּשַׁמֵּשׁ חֲכָמִים לוֹמְדֵי תּוֹרָה עַל אַחַת כַּמָּה וְכַמָּה אָמַר לָהֶן רַבִּי צָדוֹק הַנִּיחוּ לוֹ שֶׁיְּשַׁמֵּשׁ מָצִינוּ גָּדוֹל מֵרַבָּן גַּמְלִיאֵל וּמֵאַבְרָהָם שֶׁשִּׁמֵּשׁ אֶת הַבִּרְיוֹת אָמְרוּ לוֹ אֵי זֶה זֶה אָמַר לָהֶם שְׁכִינָה שֶׁבְּכָל שָׁעָה מְסַפֵּק מָזוֹן לְכָל בָּאֵי הָעוֹלָם כְּדֵי צָרְכָּן וּמַשְׂבִּיעַ לְכָל חַי רָצוֹן וְלֹא לִבְנֵי אָדָם הַכְּשֵׁרִים וְהַצַּדִּיקִים בִּלְבַד אֶלָּא אַף הָרְשָׁעִים עוֹבְדֵי עֲבוֹדָה זָרָה רַבָּן גַּמְלִיאֵל עַל אַחַת כַּמָּה וְכַמָּה שֶׁיְּשַׁמֵּשׁ חֲכָמִים וּבְנֵי תּוֹרָה וַיָּבֹא אַהֲרֹן וְכֹל זִקְנֵי יִשְׂרָאֵל לֶאֱכָל לֶחֶם עִם חֹתֵן מֹשֶׁה לִפְנֵי הָאֱלֹהִים מַה תִּלְמֹד לוֹמַר לִפְנֵי הָאֱלֹהִים אֶלָּא מְלַמֵּד שֶׁכָּל הַמְּקַבֵּל פְּנֵי חֲבֵרוֹ כְּאִלּוּ מְקַבֵּל פְּנֵי שְׁכִינָה וַיְהִי מִמָּחֳרָת וַיֵּשֶׁב מֹשֶׁה לִשְׁפֹּט אֶת הָעָם מִמָּחֳרָת יוֹם הַכִּפּוּרִים מִן הַבֹּקֶר עַד הָעָרֶב וְכִי מִן הַבָּקָר עַד הָעֶרֶב הָיָה מֹשֶׁה דָּן אֶת יִשְׂרָאֵל וַהֲלֹא אֵין הַדַּיָּנִין דָּנִין אֶלָּא עַד זְמַן סְעוֹדָה וּמַה תִּלְמֹד לוֹמַר מִן הַבֹּקֶר עַד הָעָרֶב אֶלָּא מְלַמֵּד שֶׁכָּל מִי שֶׁמּוֹצִיא דִּין אֱמֶת לַאֲמִתּוֹ מַעֲלֶה עָלָיו הַכָּתוּב כְּאִלּוּ הָיָה שׁוּתָף עִם הַקֹּדֶשׁ בָּרוּךְ הוּא בַּמַעֲשֵׂה בְרֵאשִׁית כְּתִיב הָכָא מִן הַבֹּקֶר עַד הָעָרֶב וּבְמַעֲשֵׂה בְרֵאשִׁית כְּתִיב וַיִּקְרָא אֱלֹהִים לָאוֹר יוֹם וְלַחֹשֶׁךְ קָרָא לָיְלָה וַיְהִי עֶרֶב וַיְהִי בֹקֶר יוֹם אֶחָד וַיַּרְא חֹתֵן מֹשֶׁה מָה רָאָה רָאָהוּ שֶׁהָיָה כְמֶלֶךְ יוֹשֵׁב עַל כִּסְאוֹ וְהַכֹּל עוֹמְדִין עָלָיו אָמַר לוֹ מַה הַדָּבָר הַזֶּה אֲשֶׁר אַתָּה עוֹשֶׂה לָעָם מַדּוּעַ אַתָּה יוֹשֵׁב לְבַדָּךְ וַיֹּאמֶר מֹשֶׁה לְחֹתְנוֹ כִּי יָבֹא אֵלַי הָעָם לִדְרֹשׁ אֱלֹהִים אָמְרוּ הַדָּבָר הַזֶּה שָׁאַל יְהוּדָה אִישׁ כְּפַר עַכּוֹ אֶת רַבָּן גַּמְלִיאֵל מָה רָאָה מֹשֶׁה לוֹמַר כִּי יָבֹא אֵלַי הָעָם אָמַר לוֹ אִם לָאו מַה יֹּאמַר אָמַר לוֹ יֹאמַר כִּי יָבֹא אֵלַי הָעָם לִדְרֹשׁ אֱלֹהִים אָמַר לוֹ כְּשֶׁהוּא אוֹמֵר לִדְרֹשׁ אֱלֹהִים יָפֶה אָמַר כִּי יִהְיֶה לָהֶם דָּבָר בָּא אֵלַי בֵּין טֻמְאָה לְטַהֲרָה וְשָׁפַטְתִּי בֵּין אִישׁ זֶה הַדִּין שֶׁאֵין בּוֹ פְּשָׁרָה וּבֵין רֵעֵהוּ זֶה הַדִּין שֶׁיֵּשׁ בּוֹ פְּשָׁרָה שֶׁשְּׁנֵיהֶם נִפְטָרִין זֶה מִזֶּה כְּרֵעִים וְהוֹדַעְתִּי אֶת חֻקֵּי הָאֱלֹהִים וְאֶת תּוֹרֹתָיו חֻקִּים אֵלּוּ מִדְרָשׁוֹת וְהַתּוֹרוֹת אֵלּוּ הַהוֹרָאוֹת דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר חֻקִּים אֵלּוּ עֲרָיוֹת שֶׁנֶּאֱמַר לְבִלְתִּי עֲשׂוֹת מֵחֻקּוֹת הַתּוֹעֵבֹת וְהַתּוֹרוֹת אֵלּוּ הַהוֹרָיוֹת וַיֹּאמֶר חֹתֵן מֹשֶׁה אֵלָיו לֹא טוֹב הַדָּבָר אֲשֶׁר אַתָּה עֹשֶׂה נָבֹל תִּבֹּל רַבִּי יְהוֹשֻׁעַ אוֹמֵר יְחַלְּלוּ אוֹתָךְ וִינַשְּׁרוּ אוֹתָךְ רַבִּי אֶלְעָזָר הַמּוֹדָעִי אוֹמֵר יְנַבְּלוּ אוֹתָךְ וִיקַנְטְרוּ אוֹתָךְ כִּתְאֵנָה זוֹ שֶׁעָלֶיהָ נוֹבְלוֹת שֶׁנֶּאֱמַר כִּנְבֹל עָלֶה מִגֶּפֶן וּכְנֹבֶלֶת מִתְּאֵנָה גַּם אַתָּה אַתָּה זֶה מֹשֶׁה גַּם זֶה אַהֲרֹן הָעָם הַזֶּה אֲשֶׁר עִמָּךְ אֵלּוּ שִׁבְעִים זְקֵנִים דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר אַתָּה זֶה מֹשֶׁה גַּם זֶה אַהֲרֹן גַּם זֶה נָדָב וַאֲבִיהוּא הָעָם הַזֶּה אֲשֶׁר עִמָּךְ אֵלּוּ שִׁבְעִים זְקֵנִים כִּי כָבֵד מִמְּךָ הַדָּבָר אָמַר לוֹ הִסְתַּכֵּל בַּקּוֹרָה זוֹ כְּשֶׁהִיא לַחָה שְׁנַיִם שְׁלֹשָׁה נִכְנָסִין תַּחְתֶּיהָ וְאֵין יְכֹלִין לַעֲמֹד בָּהּ אַרְבָּעָה חֲמִשָּׁה נִכְנָסִין תַּחְתֶּיהָ יְכֹלִין לַעֲמֹד בָּהּ כִּי כָבֵד מִמְּךָ הַדָּבָר לֹא תוּכַל עֲשֹׂהוּ לְבַדֶּךָ עַתָּה שְׁמַע בְּקֹלִי אִיעָצְךָ אִם תִּשְׁמְעֵנִי יִיטַב לָךְ אִיעָצְךָ וִיהִי אֱלֹהִים עִמָּךְ צֵא וְהִמָּלךְ בַּגְּבוּרָה הֱיֵה אַתָּה לָעָם מוּל הָאֱלֹהִים הֱיֵה לָהֶם כְּכֶלִי מָלֵא דִּבְּרוֹת וְהֵבֵאתָ אַתָּה אֶת הַדְּבָרִים אֶל הָאֱלֹהִים דְּבָרִים שֶׁאַתָּה שׁוֹמֵעַ תָּבִיא וְתַרְצֶה לָהֶם וְהִזְהַרְתָּה אֶתְהֶם אֶת הַחֻקִּים אֵלּוּ מִדְרָשׁוֹת וְאֶת הַתּוֹרֹת אֵלּוּ הַהוֹרָיוֹת דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר הַחֻקִּים אֵלּוּ עֲרָיוֹת שֶׁנֶּאֱמַר לְבִלְתִּי עֲשׂוֹת מֵחֻקּוֹת הַתּוֹעֵבֹת וְאֶת הַתּוֹרֹת אֵלּוּ הַהוֹרָאוֹת וְהוֹדַעְתָּ לָהֶם אֶת הַדֶּרֶךְ יֵלְכוּ בָהּ זֶה תַּלְמוּד תּוֹרָה וְאֶת הַמַּעֲשֶׂה אֲשֶׁר יַעֲשׂוּן זֶה מַעֲשֵׂה הַטּוֹב דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר וְהוֹדַעְתָּ לָהֶם הוֹדַע לָהֶם בֵּית חַיֵּיהֶם אֶת הַדֶּרֶךְ זֶה בִּקּוּר חוֹלִים יֵלְכוּ זוֹ קְבוּרַת מֵתִים בָהּ זוֹ גְּמִילוּת חֲסָדִים וְאֶת הַמַּעֲשֶׂה זוֹ שׁוּרַת הַדִּין אֲשֶׁר יַעֲשׂוּן זֶה לִפְנִים מִשּׁוּרַת הַדִּין וְאַתָּה תֶחֱזֶה מִכָּל הָעָם תֶּחֱזֶה לָהֶם בִּנְבוּאָה אַנְשֵׁי חַיִל אֵלּוּ עֲשִׁירִים בַּעֲלֵי מָמוֹן יִרְאֵי אֱלֹהִים אֵלּוּ שֶׁהֵם יְרֵאִים מִן הַמָּקוֹם בַּדִּין אַנְשֵׁי אֱמֶת אֵלּוּ בַּעֲלֵי אַבְטָחָה שֹׂנְאֵי בָצַע אֵלּוּ שֶׁהֵם שׂוֹנְאִים לְקַבֵּל מָמוֹן בַּדִּין דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר וְאַתָּה תֶחֱזֶה מִכָּל הָעָם אַתָּה תֶחֱזֶה לָהֶם בְּאִסְפַּקְלַרְיָא כְּמַחְזִית זוֹ שֶׁחוֹזִין בָּהּ הַמְּלָכִים אַנְשֵׁי חַיִל אֵלּוּ בַּעֲלֵי אַבְטָחָה יִרְאֵי אֱלֹהִים אֵלּוּ שֶׁעוֹשִׂין פְּשָׁרָה בַּדִּין אַנְשֵׁי אֱמֶת כְּגוֹן רַבִּי חֲנִינָא בֶּן דּוֹסָא וַחֲבֵרָיו שֹׂנְאֵי בָצַע אֵלּוּ שֶׁשּׂוֹנְאִים מָמוֹן עַצְמָם וְאִם מָמוֹן עַצְמָם שׂוֹנְאִין קַל וָחֹמֶר מָמוֹן אֲחֵרִים וְשַׂמְתָּ עֲלֵהֶם שָׂרֵי אֲלָפִים שָׂרֵי מֵאוֹת שָׂרֵי חֲמִשִּׁים וְשָׂרֵי עֲשָׂרֹת שָׂרֵי אֲלָפִים שֵׁשׁ מֵאוֹת שָׂרֵי מֵאוֹת שֵׁשֶׁת אֲלָפִים שָׂרֵי חֲמִשִּׁים שְׁנֵים עָשָׂר אֶלֶף שָׂרֵי עֲשָׂרֹת שִׁשִּׁים אֶלֶף נִמְצְאוּ כָּל שָׂרֵי יִשְׂרָאֵל שֶׁבַע רִבּוֹא וּשְׁמֹנַת אֲלָפִים וְשֵׁשׁ מֵאוֹת וְשָׁפְטוּ אֶת הָעָם בְּכָל עֵת רַבִּי יְהוֹשֻׁעַ אוֹמֵר בְּנֵי אָדָם שֶׁהֵם בְּטֵלִים מִמְּלַאכְתָּם יִהְיוּ דָּנִין אֶת הָעָם בְּכָל עֵת רַבִּי אֶלְעָזָר הַמּוֹדָעִי אוֹמֵר בְּנֵי אָדָם שֶׁהֵם בְּטֵלִין מִמְּלַאכְתָּם וְעוֹסְקִים בַּתּוֹרָה יִהְיוּ דָּנִין אֶת הָעָם בְּכָל עֵת וְהָיָה כָּל הַדָּבָר הַגָּדֹל יָבִיאוּ אֵלֶיךָ וְכָל הַדָּבָר הַקָּטֹן יִשְׁפְּטוּ הֵם דְּבָרִים גְּדוֹלִים יָבִיאוּ אֵלֶיךָ דְּבָרִים קְטַנִּים יִשְׁפּוּטוּ הֵם אַתָּה אוֹמֵר כֵּן אוֹ אֵינוֹ אֶלָּא דְּבָרִים שֶׁלִּבְנֵי אָדָם גְּדוֹלִים יָבִיאוּ אֵלֶיךָ וּדְבָרִים שֶׁלִּבְנֵי אָדָם קְטַנִּים יִשְׁפּוּטוּ הֵם כְּשֶׁהוּא אוֹמֵר אֶת הַדָּבָר הַקָּשֶׁה יְבִיאוּן אֶל מֹשֶׁה הָא אֵינוֹ מְדַבֵּר בִּבְנֵי אָדָם אֶלָּא בִּדְבָרִים גְּדוֹלִים הַכָּתוּב מְדַבֵּר וְנָשְׂאוּ אִתָּךְ וְהָקֵל מֵעָלֶיךָ אִם אֶת הַדָּבָר הַזֶּה תַּעֲשֶׂה וְצִוְּךָ אֱלֹהִים וְיָכָלְתָּ עֲמֹד צֵא וְהִמָּלךְ בַּגְּבוּרָה וְצִוְּךָ אֱלֹהִים וְיָכָלְתָּ עֲמֹד אִם מוֹדֶה לָךְ וְיָכָלְתָּ עֲמֹד וְאִם לָאו אֵי אַתָּה יָכֹל לַעֲמֹד וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם אַהֲרֹן נָדָב וַאֲבִיהוּא וְשִׁבְעִים אִישׁ מִזִּקְנֵי יִשְׂרָאֵל עַל מְקֹמוֹ יָבֹא בְשָׁלוֹם וַיִּשְׁמַע מֹשֶׁה לְקוֹל חֹתְנוֹ וַדַּי וַיַּעַשׂ כֹּל אֲשֶׁר אָמָר כָּל אֲשֶׁר אָמַר לוֹ חוֹתְנוֹ דִּבְרֵי רַבִּי יְהוֹשֻׁעַ רַבִּי אֶלְעָזָר הַמּוֹדָעִי אוֹמֵר וַיִּשְׁמַע מֹשֶׁה לְקוֹל חֹתְנוֹ וַדַּי וַיַּעַשׂ כֹּל אֲשֶׁר אָמָר לוֹ אֱלֹהִים וַיְשַׁלַּח מֹשֶׁה אֶת חֹתְנוֹ רַבִּי יְהוֹשֻׁעַ אוֹמֵר שִׁלְּחוֹ בִּכְבוֹדוֹ שֶׁלָּעוֹלָם רַבִּי אֶלְעָזָר הַמּוֹדָעִי אוֹמֵר נָתַן לוֹ מַתָּנוֹת רַבּוֹת שֶׁמִּתּוֹךְ תְּשׁוּבָה שֶׁנָּתַן לוֹ אַתָּה לָמֵד שֶׁנֶּאֱמַר אַל נָא תַּעֲזֹב אֹתָנוּ אָמַר לוֹ אַתָּה נָתַתָּ לָנוּ עֵצָה טוֹבָה וְעֵצָה יָפָה וְהַמָּקוֹם הוֹדָה לִדְבָרֶיךָ אַל נָא תַּעֲזֹב אֹתָנוּ אָמַר לוֹ כְּלוּם הַנֵּר מַהְנֶה אֶלָּא בְמָקוֹם הַחֹשֶׁךְ וְכִי מָה הַנֵּר מַהְנֶה בֵּין חַמָּה וּלְבָנָה אַתָּה חַמָּה וְאַהֲרֹן אָחִיךָ לְבָנָה מָה יַעֲשֶׂה הַנֵּר בֵּינֵיכֶם אֶלָּא הֲרֵינִי הוֹלֵךְ לְאַרְצִי וַאֲגַיֵּר לְכָל בְּנֵי מְדִינָתִי וַאֲבִיאֵם לְתַלְמוּד תּוֹרָה וַאֲקָרְבֵם תַּחַת כַּנְפֵי הַשְּׁכִינָה יָכֹל שֶׁהָלַךְ וְלֹא עָשָׂה תִּלְמֹד לוֹמַר וּבְנֵי קֵינִי חֹתֵן מֹשֶׁה עָלוּ מֵעִיר הַתְּמָרִים וְאוֹמֵר וַיֵּלֶךְ וַיֵּשֶׁב אֶת הָעָם וְאֵין עַם אֶלָּא חָכְמַה שֶּׁנֶּאֱמַר אָמְנָם כִּי אַתֶּם עָם וְעִמָּכֶם תָּמוּת חָכְמָה אַל תִּקְרֵי תָּמוּת אֶלָּא תוּמַת כָּל זְמַן שֶׁחָכָם מִתְקַיֵּם חָכְמָתוֹ מִתְקַיֶּמֶת מֵת חָכָם אָבְדָה חָכְמָתוֹ עִמּוֹ וְכֵן מָצִינוּ מִשֶּׁמֵּת רַבִּי נָתָן אָבְדָה חָכְמָתוֹ עִמּוֹ הָלְכוּ וְיָשְׁבוּ לָהֶם אֵצֶל יוֹשְׁבֵי יַעְבֵּץ וְכִי יוֹשְׁבֵי יַעְבֵּץ הָיוּ וַהֲלֹא תַּלְמִידֵי יַעְבֵּץ הָיוּ שֶׁנֶּאֱמַר וּמִשְׁפְּחוֹת סֹפְרִים יֹשְׁבֵי יַעְבֵּץ תִּרְעָתִים שִׁמְעָתִים שׂוּכָתִים הֵמָּה הַקִּינִים הַבָּאִים מֵחַמַּת אֲבִי בֵית רֵכָב תִּרְעָתִים שֶׁהָיוּ מַתְרִיעִים וְנֶעֱנִים שִׁמְעָתִים שֶׁשָּׁמְעוּ קוֹל תְּרוּעַת תּוֹרָה בְּסִינַי שׂוּכָתִים עַל שׁוּם שֶׁיָּשְׁבוּ בְּסֻכּוֹת שֶׁנֶּאֱמַר וַנֵּשֶׁב בָּאֳהָלִים וַנִּשְׁמַע וַנַּעַשׂ כְּכֹל אֲשֶׁר צִוָּנוּ יוֹנָדָב אָבִינוּ מַעֲשֶׂה בְאֶחָד שֶׁהִקְרִיב קָרְבָּן מִבְּנֵי שׁוֹתֵה מַיִם וְיָצָאת בַּת קוֹל מִקָּדְשֵׁי הַקֳּדָשִׁים וְאָמְרָה מִי שֶׁקִּבֵּל קָרְבְּנוֹתֵיהֶם בַּמִּדְבָּר הוּא יְקַבֵּל קָרְבְּנוֹתֵיהֶם בְּשָׁעָה זוֹ רַבִּי נָתָן אוֹמֵר גָּדוֹל הַבְּרִית שֶׁנִּכְרְתָה עִם יוֹנָדָב בֶּן רֵכָב מֵהַבְּרִית שֶׁנִּכְרְתָה עִם דָּוִד שֶׁהַבְּרִית שֶׁנִּכְרְתָה עִם דָּוִד לֹא נִכְרְתָה אֶלָּא עַל תְּנַי שֶׁנֶּאֱמַר אִם יִשְׁמְרוּ בָנֶיךָ בְּרִיתִי וְאִם לָאו וּפָקַדְתִּי בְשֵׁבֶט פִּשְׁעָם אֲבָל הַבְּרִית שֶׁנִּכְרְתָה עִם יוֹנָדָב בֶּן רֵכָב לֹא נִכְרְתָה עִמּוֹ עַל תְּנַי שֶׁנֶּאֱמַר לָכֵן כֹּה אָמַר יי צְבָאוֹת אֱלֹהֵי יִשְׂרָאֵל לֹא יִכָּרֵת אִישׁ לְיוֹנָדָב בֶּן רֵכָב עֹמֵד לְפָנַי כָּל הַיָּמִים שְׁלֹשָׁה דְּבָרִים נִתְּנוּ עַל תְּנַי אֶרֶץ יִשְׂרָאֵל וּבֵית הַמִּקְדָּשׁ וּמַלְכוּת בֵּית דָּוִד חוּץ מִסֵּפֶר תּוֹרָה וּבְרִיתוֹ שֶׁלְּאַהֲרֹן שֶׁלֹּא נִתְּנוּ עַל תְּנַי אֶרֶץ יִשְׂרָאֵל מְנַיִן שֶׁנֶּאֱמַר הִשָּׁמְרוּ לָכֶם פֶּן יִפְתֶּה לְבַבְכֶם וְסַרְתֶּם וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם וְחָרָה אַף יי בָּכֶם וּבֵית הַמִּקְדָּשׁ מְנַיִן שֶׁנֶּאֱמַר הַבַּיִת הַזֶּה אֲשֶׁר אַתָּה בֹנֶה אִם תֵּלֵךְ בְּחֻקֹּתַי וְאֶת מִשְׁפָּטַי תַּעֲשֶׂה וְשָׁמַרְתָּ אֶת כָּל מִצְו‍ֹתַי לָלֶכֶת בָּהֶם וַהֲקִמֹתִי אֶת דְּבָרִי אִתָּךְ אֲשֶׁר דִּבַּרְתִּי אֶל דָּוִד אָבִיךָ וְאִם לָאו וְהַבַּיִת הַזֶּה יִהְיֶה עֶלְיוֹן כָּל עֹבֵר עָלָיו יִשֹּׁם וְשָׁרָק וּמַלְכוּת בֵּית דָּוִד מְנַיִן תִּלְמֹד לוֹמַר אִם יִשְׁמְרוּ בָנֶיךָ בְּרִיתִי וְעֵדֹתִי זוֹ אֲלַמְּדֵם וְאִם לָאו וּפָקַדְתִּי בְשֵׁבֶט פִּשְׁעָם וּמְנַיִן לְסֵפֶר תּוֹרָה שֶׁלֹּא נִתַּן עַל תְּנַי שֶׁנֶּאֱמַר תּוֹרָה צִוָּה לָנוּ מֹשֶׁה מוֹרָשָׁה וּמְנַיִן לִבְרִיתוֹ שֶׁלְּאַהֲרֹן שֶׁלֹּא נִתַּן עַל תְּנַי שֶׁנֶּאֱמַר בְּרִית מֶלַח עוֹלָם הִוא וְאוֹמֵר וְהָיְתָה לּוֹ וּלְזַרְעוֹ אַחֲרָיו בְּרִית כְּהֻנַּת עוֹלָם וּמְנַיִן לִבְנֵי יוֹנָדָב בֶּן רֵכָב שֶׁהֵם מִבְּנֵי בָנָיו שֶׁלְּיִתְרוֹ שֶׁנֶּאֱמַר הֵמָּה הַקִּינִים הַבָּאִים מֵחַמַּת אֲבִי בֵית רֵכָב הֵם בִּקְּשׁוּ אֶת הָרַב וְיַעְבֵּץ בִּקֵּשׁ חָכְמַה שֶּׁנֶּאֱמַר וַיִּקְרָא יַעְבֵּץ לֵאלֹהֵי יִשְׂרָאֵל לֵאמֹר אִם בָּרֵךְ תְּבָרְכֵנִי וְהִרְבִּיתָ אֶת גְּבוּלִי וְהָיְתָה יָדְךָ עִמִּי וְעָשִׂיתָ מֵּרָעָה לְבִלְתִּי עָצְבִּי וַיָּבֵא אֱלֹהִים אֵת אֲשֶׁר שָׁאָל אִם בָּרֵךְ תְּבָרְכֵנִי בְּתַלְמוּד תּוֹרָה וְהִרְבִּיתָ אֶת גְּבוּלִי בַּתַּלְמִידִים וְהָיְתָה יָדְךָ עִמִּי שֶׁלֹּא אַשְׁכַּח אֶת מִשְׁנָתִי וְעָשִׂיתָ מֵּרָעָה שֶׁתַּעֲשֶׂה לִי רֵעִים כְּמוֹתִי לְבִלְתִּי עָצְבִּי שֶׁלֹּא יַעֲצִיבֵנִי יֵצֶר הָרָע מִלַּעֲסֹק בַּתּוֹרָה וַיָּבֵא אֱלֹהִים אֵת אֲשֶׁר שָׁאָל מְלַמֵּד שֶׁנָּתַן לוֹ מַה שֶּׁשָּׁאַל וְלָהֶם נָתַן מַה שֶּׁשָּׁאֲלוּ שֶׁנֶּאֱמַר רָשׁ וְאִישׁ תְּכָכִים נִפְגָּשׁוּ מֵאִיר עֵינֵי שְׁנֵיהֶם יי וְאוֹמֵר עָשִׁיר וָרָשׁ נִפְגָּשׁוּ עֹשֵׂה כֻלָּם יי הָא כֵיצַד תַּלְמִיד שֶׁשִּׁמֵּשׁ אֶת הָרַב וְהָרַב רוֹצֶה לְהַשְׁנוֹתוֹ מֵאִיר עֵינֵי שְׁנֵיהֶם יי זֶה קוֹנֶה חַיֵּי עוֹלָם וְזֶה קוֹנֶה חַיֵּי עוֹלָם אֲבָל תַּלְמִיד שֶׁשִּׁמֵּשׁ אֶת הָרַב וְהָרַב אֵינוֹ רוֹצֶה לְהַשְׁנוֹתוֹ עֹשֵׂה כֻלָּם יי מִי שֶׁעָשָׂה זֶה חָכָם סוֹף יַעֲשֵׂהוּ טִפֵּשׁ וּמִי שֶׁעָשָׂה לָזֶה טִפֵּשׁ סוֹף יַעֲשֵׂהוּ חָכָם כַּיּוֹצֵא בוֹ אַתָּה מוֹצֵא בְּנוֹתְנֵי צְדָקָה כֵּיצַד עָנִי שֶׁפָּשַׁט יָדוֹ לְבַעַל הַבַּיִת וּבַעַל הַבַּיִת רוֹצֶה לִתֵּן לוֹ מֵאִיר עֵינֵי שְׁנֵיהֶם יי אֲבָל עָנִי שֶׁפָּשַׁט יָדוֹ לְבַעַל הַבַּיִת וְאֵין בַּעַל הַבַּיִת רוֹצֶה לִתֵּן לוֹ עֹשֵׂה כֻלָּם יי מִי שֶׁהֶעֱנִי זֶה סוֹף שֶׁיַּעֲשִׁירֶנּוּ וּמִי שֶׁהֶעֱשִׁיר זֶה סוֹף שֶׁיַּעֲנִי אוֹתוֹ רַבִּי יְהוּדָה הַנָּשִׂיא אוֹמֵר הֲרֵי הוּא אוֹמֵר וַיִּקְרָא יַעְבֵּץ לֵאלֹהֵי יִשְׂרָאֵל לֵאמֹר אִם בָּרֵךְ תְּבָרְכֵנִי וְהִרְבִּיתָ אֶת גְּבוּלִי וְהָיְתָה יָדְךָ עִמִּי וְעָשִׂיתָ מֵּרָעָה לְבִלְתִּי עָצְבִּי וַיָּבֵא אֱלֹהִים אֵת אֲשֶׁר שָׁאָל אִם בָּרֵךְ תְּבָרְכֵנִי בְּפִרְיָה וְרִבְיָה וְהִרְבִּיתָ אֶת גְּבוּלִי בְּבָנִים וּבְבָנוֹת וְהָיְתָה יָדְךָ עִמִּי בַּמַּשָּׂא וּבַמַּתָּן וְעָשִׂיתָ מֵּרָעָה חַיִּים שֶׁנָּתַתָּ לִי לֹא יִהְיֶה בָּהֶם לֹא חֹלִי מֵעַיִם וְלֹא מֵחוֹשׁ עֵינַיִם וְלֹא מֵחוֹשׁ הָרֹאשׁ לְבִלְתִּי עָצְבִּי הָא אִם אֵין אַתָּה עוֹשֶׂה לִי כֵן הֲרֵינִי יוֹרֵד כְּבֶן סִיסַי לַשְּׁאוֹל וַיָּבֵא אֱלֹהִים אֵת אֲשֶׁר שָׁאָל נָתַן לוֹ מַה שֶּׁשָּׁאַל רַבִּי חֲנִינָא בֶּן גַּמְלִיאֵל אוֹמֵר לֹא נֶאֶמְרוּ כָּל שִׁעוּרִים הַלָּלוּ אֶלָּא בְשָׁנָה שְׁנִיָּה בְּשָׁעָה שֶׁבִּקֵּשׁ מֹשֶׁה לְהַעֲמִיד טַכְּסֵיוֹטֵיסִין עַל יִשְׂרָאֵל שֶׁנֶּאֱמַר אִישׁ עַל דִּגְלוֹ בְאֹתֹת לְבֵית אֲבֹתָם חַסְלַת מַסֶּכְתָּא דַעֲמָלֵק בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם מַגִּיד שֶׁמּוֹנִים חֳדָשִׁים לִיצִיאַת מִצְרַיִם אֵין לִי אֶלָּא חֳדָשִׁים שָׁנִים מְנַיִן תִּלְמֹד לוֹמַר בַּשָּׁנָה הַשֵּׁנִית לְצֵאתָם מֵאֶרֶץ מִצְרַיִם אֵין לִי אֶלָּא בְאוֹתוֹ הַפֶּרֶק בְּפֶרֶק אַחֵר מְנַיִן תִּלְמֹד לוֹמַר בִּשְׁנַת הָאַרְבָּעִים לְצֵאת בְּנֵי יִשְׂרָאֵל מֵאֶרֶץ מִצְרַיִם כָּל אֵלּוּ עַד שֶׁלֹּא נִכְנְסוּ לָאָרֶץ מִשֶּׁנִּכְנְסוּ לָאָרֶץ מְנַיִן תִּלְמֹד לוֹמַר וַיְהִי בִשְׁמוֹנִים שָׁנָה וְאַרְבַּע מֵאוֹת שָׁנָה לְצֵאת בְּנֵי יִשְׂרָאֵל מֵאֶרֶץ מִצְרַיִם כָּל אֵלּוּ עַד שֶׁלֹּא נִבְנָה הַבַּיִת מִשֶּׁנִּבְנָה הַבַּיִת מְנַיִן שֶׁמּוֹנִין לְבִנְיָנוֹ תִּלְמֹד לוֹמַר וַיְהִי מִקֵּץ עֶשְׂרִים שָׁנָה אֲשֶׁר בָּנָה שְׁלֹמֹה אֶת בֵּית יי לֹא רָצוּ לִמְנוֹת לְבִנְיָנוֹ יִמְנוּ לְחָרְבָּנוֹ שֶׁנֶּאֱמַר אַחַר אֲשֶׁר הֻכְּתָה הָעִיר לֹא רָצוּ לִמְנוֹת לְעַצְמָם יִמְנוּ לַאֲחֵרִים שֶׁנֶּאֱמַר וּבִשְׁנַת שְׁתַּיִם לְמַלְכוּת נְבֻכַדְנֶצַּר חָלַם נְבֻכַדְנֶצַּר חֲלֹמוֹת וְאוֹמֵר בַּשִּׁשִּׁי בִּשְׁנַת שְׁתַּיִם לְדָרְיָוֶשׁ הַמֶּלֶךְ וְאוֹמֵר אִם לֹא תֵדְעִי לָךְ הַיָּפָה בַּנָּשִׁים צְאִי לָךְ בְּעִקְבֵי הַצֹּאן וּרְעִי אֶת גְּדִיֹּתַיִךְ עַל מִשְׁכְּנוֹת הָרֹעִים וְאוֹמֵר תַּחַת אֲשֶׁר לֹא עָבַדְתָּ אֶת יי אֱלֹהֶיךָ בְּשִׂמְחָה וּבְטוּב לֵבָב מֵרֹב כֹּל וְעָבַדְתָּ אֶת אֹיְבֶיךָ אֲשֶׁר יְשַׁלְּחֶנּוּ יי בָּךְ בְּרָעָב וּבְצָמָא וּבְעֵירֹם וּבְחֹסֶר כֹּל כְּבַר הָיָה רַבָּן יוֹחָנָן בֶּן זַכַּי עוֹלֶה לִמְעוֹן יְהוּדָה רָאָה רִיבָה אַחַת מְלַקֶּטֶת שְׂעוֹרִים מִתַּחַת גֶּלְלֵי הַסּוּס אָמַר לָהֶם רַבָּן יוֹחָנָן בֶּן זַכַּי לְתַלְמִידָיו רְאִיתֶם רִיבָה זוֹ מַה הִיא אָמְרוּ לוֹ עִבְרִית סוּס זֶה שֶׁלְּמִי הוּא אָמְרוּ לוֹ שֶׁלְּפָרָשׁ עֲרָבִי אֶחָד אָמַר לָהֶם רַבִּי יוֹחָנָן בֶּן זַכַּי לְתַלְמִידָיו כָּל יָמַי הָיִיתִי מִצְטָעֵר עַל הַפָּסוּק הַזֶּה וְהָיִיתִי קוֹרֵא אוֹתוֹ וְלֹא הָיִיתִי יוֹדֵעַ מַה הוּא אִם לֹא תֵדְעִי לָךְ הַיָּפָה בַּנָּשִׁים לֹא רְצִיתֶם לְהִשְׁתַּעְבֵּד לַשָּׁמַיִם הֲרֵי אַתֶּם מְשֻׁעְבָּדִים לִפְגוּמֵי גוֹיִם עַרְבִיִּים לֹא רְצִיתֶם לִשְׁקֹל לַשָּׁמַיִם בֶּקַע לַגֻּלְגֹּלֶת הֲרֵי אַתֶּם שׁוֹקְלִים חֲמִשָּׁה עָשָׂר שְׁקָלִים בַּמַּלְכוּת אוֹיְבֵיכֶם לֹא רְצִיתֶם לְתַקֵּן הַדְּרָכִים וְהָרְחוֹבוֹת לְעוֹלֵי רְגָלִים הֲרֵי אַתֶּם מְתַקְּנִין אֶת הַבּוּרְגָסִין וְאֶת הַבּוּרְגָנִין לְעוֹלֵי לִכְרַכֵּי מְלָכִים וְכֵן הוּא אוֹמֵר תַּחַת אֲשֶׁר לֹא עָבַדְתָּ אֶת יי אֱלֹהֶיךָ בְּאַהֲבָה וְעָבַדְתָּ אֶת אֹיְבֶיךָ בְּשִׂנְאָה תַּחַת אֲשֶׁר לֹא עָבַדְתָּ אֶת יי אֱלֹהֶיךָ בַּשֹּׂבַע וְעָבַדְתָּ אֶת אֹיְבֶיךָ בְּרָעָב וּבְצָמָא תַּחַת אֲשֶׁר לֹא עָבַדְתָּ אֶת יי אֱלֹהֶיךָ מְלֻבָּשׁ וְעָבַדְתָּ אֶת אֹיְבֶיךָ בְּעֵרוֹם תַּחַת אֲשֶׁר לֹא עָבַדְתָּ אֶת יי אֱלֹהֶיךָ מֵרֹב כֹּל וְעָבַדְתָּ אֶת אֹיְבֶיךָ בְחֹסֶר כֹּל מַהוּ בְחֹסֶר כֹּל שֶׁנִּטְּלָה דַּעַת מֵהֶם דָּבָר אַחֵר וּבְחֹסֶר כֹּל שֶׁיְּהוּ חֲסֵרִים מִתַּלְמוּד תּוֹרָה בַּיּוֹם הַזֶּה בָּאוּ מִדְבַּר סִינָי רֹאשׁ חֹדֶשׁ הָיָה לְכָךְ נֶאֱמַר בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם וַיִּסְעוּ מֵרְפִידִים וַיָּבֹאוּ מִדְבַּר סִינַי וַהֲלֹא כְבָר נֶאֱמַר בְּפָרָשַׁת מַסָּעוֹת וַיִּסְעוּ מֵרְפִידִם וַיַּחֲנוּ בְּמִדְבַּר סִינָי וּמַה תִּלְמֹד לוֹמַר וַיִּסְעוּ מֵרְפִידִים וַיָּבֹאוּ מִדְבַּר סִינַי הִקִּישׁ נְסִיעָתָן מֵרְפִידִים לְבִיאָתָם לְמִדְבַּר סִינַי מַה בִּיאָתָם לְמִדְבַּר סִינַי בִּתְשׁוּבָה אַף נְסִיעָתָם מֵרְפִידִים בִּתְשׁוּבָה דָּבָר אַחֵר הִקִּישׁ בִּיאָתָם מִדְבַּר סִינַי לִנְסִיעָתָם מֵרְפִידִים מַה נְּסִיעָתָם מֵרְפִידִים מַכְעִיסִין לַמָּקוֹם וּלְשָׁעָה קַלָּה עָשׂוּ תְּשׁוּבָה וְנִתְקַבָּלוּ אַף בִּיאָתָם מִדְבַּר סִינַי הָיוּ מַכְעִיסִין לַמָּקוֹם וּלְשָׁעָה קַלָּה עָשׂוּ תְּשׁוּבָה וְנִתְקַבָּלוּ אָמַר רַבִּי אֶלְעָזָר בְּרַבִּי יוֹסֵה הַגָּלִילִי הֲרֵי הוּא אוֹמֵר בַּצָּרָה קָרָאתָ וָאֲחַלְּצֶךָּ אֶעֶנְךָ בְּסֵתֶר רַעַם אֶבְחָנְךָ מִשָּׁעָה שֶׁהָיִיתִי עוֹנָךְ וּמֵגֵן עָלֶיךָ וּמַרְעִים עָלֶיךָ אֶת כָּל הָעוֹלָם מֵאוֹתָהּ שָׁעָה הָיָה גָּלוּי לְפָנַי מַה שֶּׁאַתָּה עָתִיד לַעֲשׁוֹת בְּמֵי מְרִיבָה אַבָּא שָׁאוּל אוֹמֵר הֲרֵי הוּא אוֹמֵר אֶעֶנְךָ בְּסֵתֶר רַעַם אַתָּה קוֹרֵא בַּסֵּתֶר וַאֲנִי אֶעֶנְךָ בְּגָלוּי וּמַרְעִים עָלֶיךָ אֶת כָּל הָעוֹלָם רַבִּי יְהוּדָה בֶּן לָקִישׁ אוֹמֵר הֲרֵי הוּא אוֹמֵר וַיַּרְא אֱלֹהִים אֶת בְּנֵי יִשְׂרָאֵל רָאָה בָהֶם שֶׁעָשׂוּ תְּשׁוּבָה וְהֵם לֹא רָאוּ זֶה אֶת זֶה וַיֵּדַע אֱלֹהִים יָדַע בָּהֶם שֶׁעָשׂוּ תְּשׁוּבָה וְהֵם לֹא יָדְעוּ זֶה בָזֶה רַבִּי אֶלְעָזָר בְּרַבִּי יוֹסֵה אוֹמֵר מִשּׁוּם אַבָּא יוֹסֵה בֶּן דֻּרְמַסְקִית הֲרֵי הוּא אוֹמֵר וַיַּרְא אֱלֹהִים אֶת בְּנֵי יִשְׂרָאֵל שֶׁהֵם עֲתִידִין לְהַכְעִיס וַיֵּדַע אֱלֹהִים שֶׁהֵם עֲתִידִין לְנָאֵץ וְכָל כָּךְ לָמָּה מִכֹּחַ הַתְּשׁוּבָה הַקָּשֶׁה כַּיּוֹצֵא בוֹ דָרַשׁ רַבִּי אֶלְעָזָר בֶּן יוֹסֵה הֲרֵי הוּא אוֹמֵר בְּכָל צָרָתָם לוֹ צָר וַיֹּאמֶר אַךְ עַמִּי הֵמָּה בָּנִים לֹא יְשַׁקֵּרוּ וְכִי לֹא הָיָה גָּלוּי לְפָנָיו שֶׁעֲתִידִין לְשַׁקֵּר תִּלְמֹד לוֹמַר אַךְ גָּלוּי הָיָה לְפָנָיו שֶׁהֵן עֲתִידִין לְשַׁקֵּר וּמַה תִּלְמֹד לוֹמַר וַיְהִי לָהֶם לְמוֹשִׁיעַ אֶלָּא לֹא הוֹשִׁיעָן כִּבְנֵי אָדָם שֶׁהֵם עֲתִידִין לְהַכְעִיס אֶלָּא כִבְנֵי אָדָם שֶׁאֵינָם עֲתִידִין לִבְגֹּד בּוֹ עוֹלָמִית וְכֵן הוּא אוֹמֵר וַיְפַתּוּהוּ בְּפִיהֶם וּבִלְשׁוֹנָם יְכַזְּבוּ לוֹ וְלִבָּם לֹא נָכוֹן עִמּוֹ וְלֹא נֶאֶמְנוּ בִּבְרִיתוֹ וְאַף עַל פִּי כֵן וְהוּא רַחוּם יְכַפֵּר עָוֹן וְאוֹמֵר הַשְׁמֵן לֵב הָעָם הַזֶּה וְאָזְנָיו הַכְבֵּד וְעֵינָיו הָשַׁע פֶּן יִרְאֶה בְעֵינָיו וּבְאָזְנָיו יִשְׁמָע וּלְבָבוֹ יָבִין וָשָׁב וְרָפָא לוֹ וָשָׁב אֲנַנְקֵי לַתְּשׁוּבָה לַעֲשׁוֹת שֶׁלָּהּ וְרָפָא לוֹ וַיַּחֲנוּ בַּמִּדְבָּר נִתְּנָה תוֹרָה דֵּימוֹס פַּרְהֶסְיָא בִּמְקוֹם הֶפְקֵר שֶׁאִלּוּ נִתְּנָה בְּאֶרֶץ יִשְׂרָאֵל הָיוּ אוֹמְרִים לְאֻמּוֹת הָעוֹלָם אֵין לָהֶם חֵלֶק בָּהּ לְפִיכָךְ נִתְּנָה בַּמִּדְבָּר דֵּימוֹס פַּרְהֶסְיָא בִּמְקוֹם הֶפְקֵר וְכָל הָרוֹצֶה לְקַבֵּל יָבֹא וִיקַבֵּל יָכֹל נִתְּנָה בַּלַּיְלָה תִּלְמֹד לוֹמַר וַיְהִי בַיּוֹם הַשְּׁלִישִׁי בִּהְיֹת הַבֹּקֶר יָכֹל נִתְּנָה בִשְׁתִיקָה תִּלְמֹד לוֹמַר וַיְהִי קֹלֹת וּבְרָקִים יָכֹל לֹא הָיוּ שׁוֹמְעִין אֶת הַקּוֹלוֹת תִּלְמֹד לוֹמַר וְכָל הָעָם רֹאִים אֶת הַקּוֹלֹת וְאוֹמֵר קוֹל יי בֶּהָדָר אָמַר בִּלְעָם הָרָשָׁע לְכָל הָעוֹמְדִים עָלָיו יי עֹז לְעַמּוֹ יִתֵּן וּפָתְחוּ כֻּלָּם וְאָמְרוּ יי יְבָרֵךְ אֶת עַמּוֹ בַשָּׁלוֹם רַבִּי יוֹסֵה אוֹמֵר הֲרֵי הוּא אוֹמֵר לֹא בַסֵּתֶר דִּבַּרְתִּי בִּמְקוֹם אֶרֶץ חֹשֶׁךְ לֹא אָמַרְתִּי לְזֶרַע יַעֲקֹב תֹּהוּ בַקְּשׁוּנִי אֲנִי יי דֹּבֵר צֶדֶק מַגִּיד מֵישָׁרִים כְּשֶׁנְּתַתִּיהָ אֲנִי בַתְּחִלָּה לֹא נְתַתִּיהָ בַסֵּתֶר וְלֹא בִמְקוֹם אֶרֶץ חֹשֶׁךְ וְלֹא בִמְקוֹם אֲפֵלָה וְלֹא אָמַרְתִּי לְזֶרַע יַעֲקֹב לְאֵלּוּ אֲנִי נוֹתְנָהּ וְלֹא תֹּהוּ בַקְּשׁוּנִי לֹא נְתַתִּיהָ פִּנְגּוּס וְכֵן הוּא אוֹמֵר אֲנִי יי דֹּבֵר צֶדֶק מַגִּיד מֵישָׁרִים כְּבַר עַד שֶׁלֹּא נָתַתִּי לָכֶם הַמִּצְווֹת הִקְדַּמְתִּי לָכֶם מַתַּן שְׂכָרָן שֶׁנֶּאֱמַר וְהָיָה בַּיּוֹם הַשִּׁשִּׁי וְהֵכִינוּ אֵת אֲשֶׁר יָבִיאוּ וְהָיָה מִשְׁנֶה וּכְתִיב וְצִוִּיתִי אֶת בִּרְכָתִי לָכֶם בַּשָּׁנָה הַשִּׁשִּׁית וְעָשָׂת אֶת הַתְּבוּאָה לִשְׁלֹשׁ הַשָּׁנִים יָכֹל אֵלּוּ בִּלְבַד תִּלְמֹד לוֹמַר וַיִּתֵּן לָהֶם אַרְצוֹת גּוֹיִם מִפְּנֵי מָה בַּעֲבוּר יִשְׁמְרוּ חֻקָּיו וְתוֹרֹתָיו יִנְצֹרוּ הָיָה רַבִּי אֱלִיעֶזֶר בְּנוֹ שֶׁלְּרַבִּי יוֹסֵה הַגָּלִילִי אוֹמֵר הֲרֵי הוּא אוֹמֵר מַגִּיד דְּבָרָו לְיַעֲקֹב חֻקָּיו וּמִשְׁפָּטָיו לְיִשְׂרָאֵל לֹא עָשָׂה כֵן לְכָל גּוֹי וְכִי מָה עָשׂוּ הַגּוֹיִם הַדּוֹוִים הָאֵלּוּ שֶׁלֹּא רָצָה לִתֵּן לָהֶם אֶת הַתּוֹרָה וּמִשְׁפָּטִים בַּל יְדָעוּם שֶׁלֹּא רָצוּ לְקַבֵּל שֶׁנֶּאֱמַר אֱלוֹהַּ מִתֵּימָן יָבוֹא וְקָדוֹשׁ מֵהַר פָּארָן סֶלָה כִּסָּה שָׁמַיִם הוֹדוֹ וּתְהִלָּתוֹ מָלְאָה הָאָרֶץ וְנֹגַהּ כָּאוֹר תִּהְיֶה קַרְנַיִם מִיָּדוֹ לוֹ וְשָׁם חֶבְיוֹן עֻזֹּה לְפָנָיו יֵלֶךְ דָּבֶר וְיֵצֵא רֶשֶׁף לְרַגְלָיו עָמַד וַיְמֹדֶד אֶרֶץ רָאָה וַיַּתֵּר גּוֹיִם וַיִּתְפֹּצְצוּ הַרְרֵי עַד שַׁחוּ גִּבְעוֹת עוֹלָם הֲלִיכוֹת עוֹלָם לוֹ וַיִּחַן שָׁם יִשְׂרָאֵל כָּל מָקוֹם שֶׁהוּא אוֹמֵר וַיִּסְעוּ וַיַּחֲנוּ נוֹסְעִים בַּמַּחְלֹקֶת וְחוֹנִים בַּמַּחְלֹקֶת אֲבָל כָּאן הִשְׁווּ כֻּלָּם לֵב אֶחָד לְכָךְ נֶאֱמַר וַיִּחַן שָׁם יִשְׂרָאֵל נֶגֶד הָהָר שָׁם מַגִּיד שֶׁאָמַר לָהֶם זְמַן הַרְבֵּה אַתֶּם עוֹשִׂים שָׁם וְכֵן מָצִינוּ שֶׁהָיוּ שְׁנֵים עָשָׂר חֹדֶשׁ פָּחוּת עֲשֶׂרֶת יָמִים נֶגֶד הָהָר לְצַד מִזְרָחוֹ שֶׁלָּהָר כָּל מָקוֹם שֶׁאַתָּה מוֹצֵא נֶגֶד פָּנִים לַמִּזְרָח וּמֹשֶׁה עָלָה אֶל הָאֱלֹהִים זֶה יוֹם שֵׁנִי וַיִּקְרָא אֵלָיו יי מַגִּיד שֶׁהַקְּרִיאָה קָדְמָה לַדִּבּוּר כֹּה תֹאמַר כֹּה בִּלְשׁוֹן הַקֹּדֶשׁ כֹּה כְּסֵדֶר הַזֶּה כֹּה כָּעִנְיָן הַזֶּה כֹּה שֶׁלֹּא תִּפְחֹת וְלֹא תּוֹסִיף כֹּה תֹאמַר לְבֵית יַעֲקֹב אֵלּוּ הַנָּשִׁים וְתַגֵּיד לִבְנֵי יִשְׂרָאֵל אֵלּוּ הָאֲנָשִׁים דָּבָר אַחֵר כֹּה תֹאמַר לְבֵית יַעֲקֹב בִּזְכוּת יַעֲקֹב וְתַגֵּיד לִבְנֵי יִשְׂרָאֵל בִּזְכוּת יִשְׂרָאֵל דָּבָר אַחֵר כֹּה תֹאמַר לְבֵית יַעֲקֹב אֱמֹר בְּלָשׁוֹן רַכָּה אֱמֹר רָאשֵׁי דְּבָרִים לַנָּשִׁים וְתַגֵּיד לִבְנֵי יִשְׂרָאֵל וּתְדַקְדֵּק עִמָּהֶם וֶאֱמֹר לָהֶם אַתֶּם רְאִיתֶם לֹא בְמָסֹרֶת אֲנִי אוֹמֵר לָכֶם לֹא כתָבִים אֲנִי מְשַׁגֵּר לָכֶם לֹא עֵדִים אֲנִי מַעֲמִיד עֲלֵיכֶם אֶלָּא אַתֶּם רְאִיתֶם אֲשֶׁר עָשִׂיתִי לְמִצְרָיִם רְאוּ עַל כַּמָּה הֵם חַיָּבִין לִי עַל עֲבוֹדָה זָרָה וְעַל גִּלּוּי עֲרָיוֹת וְעַל שְׁפִיכוּת דָּמִים לְשֶׁעָבַר וְלֹא נִפְרַעְתִּי מֵהֶם אֶלָּא עַל יֶדְכֶם וָאֶשָּׂא אֶתְכֶם עַל כַּנְפֵי נְשָׁרִים רַבִּי אֱלִיעֶזֶר אוֹמֵר זֶה יוֹם רַעַמְסֵס לְפִי שֶׁנִּתְקַבְּצוּ כֻלָּם וּבָאוּ רַעַמְסֵס לְשָׁעָה קַלָּה וָאָבִא אֶתְכֶם אֵלָי לִפְנֵי הַר סִינַי רַבִּי עֲקִיבָה אוֹמֵר זֶה יוֹם מַתַּן תּוֹרָה לְפִי שֶׁהָיוּ יִשְׂרָאֵל נִרְתָּעִין לַאֲחוֹרֵיהֶם שְׁנֵים עָשָׂר מִיל וְחוֹזְרִין לִפְנֵיהֶם שְׁנֵים עָשָׂר מִיל הֲרֵי עֶשְׁרִים וְאַרְבָּעָה מִילִין עַל כָּל דִּבּוּר וְדִבּוּר וָאָבִא אֶתְכֶם אֵלָי לְבֵית הַבְּחִירָה דָּבָר אַחֵר וָאֶשָּׂא אֶתְכֶם עַל כַּנְפֵי נְשָׁרִים מַה נִּשְׁתַּנָּה נֶשֶׁר זֶה מִכָּל הָעוֹפוֹת כֻּלָּם שֶׁכָּל הָעוֹפוֹת כֻּלָּן נוֹתְנִין אֶת בְּנֵיהֶם בֵּין רַגְלֵיהֶם מִפְּנֵי שֶׁהֵן מִתְיָרְאִין מֵעוֹף אַחֵר שֶׁהוּא פּוֹרֵחַ עַל גַּבֵּיהֶם אֲבָל הַנֶּשֶׁר הַזֶּה אֵינוֹ מִתְיָרֵא אֶלָּא מֵאָדָם זֶה בִּלְבַד שֶׁלֹּא יִזְרֹק בּוֹ חֵץ אָמַר מוּטָב שֶׁיִּכָּנֵס בּוֹ וְלֹא בִּבְנוֹ מָשָׁל לְאֶחָד שֶׁהָיָה מְהַלֵּךְ בַּדֶּרֶךְ וְהָיָה בְּנוֹ מַנְהִיג לְפָנָיו וּבָאוּ לֶסְטִים לִשְׁבּוֹתוֹ מִלְּפָנָיו נְטָלוֹ מִלְּפָנָיו וּנְתָנוֹ מִלְּאַחֲרָיו בָּא הַזְּאֵב לְטָרְפוֹ מֵאֲחוֹרָיו נְטָלוֹ מֵאַחֲרָיו וּנְתָנוֹ לְפָנָיו לֶסְטִים מִלְּפָנָיו וּזְאֵב מִלְּאַחֲרָיו נְטָלוֹ וּנְתָנוֹ עַל כְּתֵפוֹ שֶׁנֶּאֱמַר וּבַמִּדְבָּר אֲשֶׁר רָאִיתָ אֲשֶׁר נְשָׂאֲךָ יי אֱלֹהֶיךָ כַּאֲשֶׁר יִשָּׂא אִישׁ אֶת בְּנוֹ בְּכָל הַדֶּרֶךְ אֲשֶׁר הֲלַכְתֶּם עַד בֹּאֲכֶם עַד הַמָּקוֹם הַזֶּה וְעַתָּה אִם שָׁמוֹעַ תִּשְׁמְעוּ בְּקֹלִי וְעַתָּה קַבְּלוּ עֲלֵיכֶם שֶׁכָּל הַתְחָלוֹת קָשׁוֹת אִם שָׁמוֹעַ תִּשְׁמְעוּ מִכָּן אָמְרוּ שָׁמַע אָדָם מִצְוָה אַחַת מַשְׁמִיעִין לוֹ מִצְווֹת הַרְבֵּה שֶׁנֶּאֱמַר אִם שָׁמוֹעַ תִּשְׁמְעוּ שָׁכַח אָדָם מִצְוָה אַחַת מְשַׁכְּחִין לוֹ מִצְווֹת הַרְבֵּה שֶׁנֶּאֱמַר אִם שָׁכֹחַ תִּשְׁכַּח וּשְׁמַרְתֶּם אֶת בְּרִיתִי רַבִּי אֱלִיעֶזֶר אוֹמֵר זֶה בְּרִית שַׁבָּת וְרַבִּי עֲקִיבָה אוֹמֵר זֶה בְּרִית מִילָה וַעֲבוֹדָה זָרָה וִהְיִיתֶם לִי שֶׁתִּהְיוּ פְּנוּיִין לִי וְעוֹסְקִים בַּתּוֹרָה וְלֹא תִהְיוּ עוֹסְקִין בִּדְבָרִים אֲחֵרִים סְגֻלָּה מַה סְּגֻלָּתוֹ שֶׁלְּאָדָם חֲבִיבָה עָלָיו כֵּן תִּהְיוּ חֲבִיבִין עָלַי רַבִּי יְהוֹשֻׁעַ בֶּן קָרְחָה אוֹמֵר כְּדֵי שֶׁתִּבָּקַע אֹזֶן כַּשֵּׁם שֶׁהַאִשָּׁה מְסֻגֶּלֶת מֵאַחַר בַּעְלָהּ וְהַבֵּן מֵאַחַר אָבִיו וְהָעֶבֶד מֵאַחַר רַבּוֹ וְהַשִּׁפְחָה מֵאַחַר גְּבִרְתָּהּ יָכֹל אַף אַתֶּם מְסֻגָּלִין לִי מֵאַחֲרַי תִּלְמֹד לוֹמַר כִּי לִי כָּל הָאָרֶץ וְאַתֶּם תִּהְיוּ לִי כִּבְיָכֹל אֵינִי מַעֲמִיד וְאֵינִי מַשְׁלִיט עֲלֵיכֶם אֲחֵרִים אֶלָּא אֲנִי וְכֵן הוּא אוֹמֵר הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל מַמְלֶכֶת אֵינִי מַמְלִיךְ עֲלֵיכֶם מֵאֻמּוֹת הָעוֹלָם אֶלָּא מִכֶּם וְכֵן הוּא אוֹמֵר אַחַת הִיא יוֹנָתִי תַמָּתִי אַחַת הִיא לְאִמָּהּ בָּרָה הִיא לְיוֹלַדְתָּהּ רָאוּהָ בָנוֹת וַיְאַשְּׁרוּהָ מְלָכוֹת וּפִילַגְשִׁים וַיְהַלְלוּהָ רַבִּי אֱלִיעֶזֶר בְּנוֹ שֶׁלְּרַבִּי יוֹסֵה הַגָּלִילִי אוֹמֵר מְנַיִן אַתָּה אוֹמֵר שֶׁכָּל אֶחָד וְאֶחָד מִיִּשְׂרָאֵל עָתִיד לִהְיוֹת לוֹ בָּנִים כְּיוֹצְאֵי מִצְרָיִם שֶׁנֶּאֱמַר תַּחַת אֲבֹתֶיךָ יִהְיוּ בָנֶיךָ אִי בָנִים יָכֹל יְהוּ דּוֹוִים וּסְגוּפִים תִּלְמֹד לוֹמַר תְּשִׁיתֵמוֹ לְשָׂרִים בְּכָל הָאָרֶץ אִי שָׂרִים יָכֹל פְּרַגְמָטֵיוְטִין תִּלְמֹד לוֹמַר מַמְלֶכֶת אִי מֶלֶךְ יָכֹל יְהֵא חוֹזֵר וּמְכַבֵּשׁ תִּלְמֹד לוֹמַר כֹּהֲנִים אִי כֹּהֲנִים יָכֹל בַּטְלָנִין כָּעִנְיָן שֶׁנֶּאֱמַר וּבְנֵי דָוִד כֹּהֲנִים הָיוּ תִּלְמֹד לוֹמַר וְגוֹי קָדוֹשׁ מִכָּן אָמְרוּ רְאוּיִין הָיוּ כָּל יִשְׂרָאֵל לֹאכַל בַּקֳּדָשִׁים עַד שֶׁלֹּא עָשׂוּ הָעֵגֶל מִשֶּׁעָשׂוּ הָעֵגֶל נִטְּלוּ מֵהֶם וְנִתְּנוּ לַכֹּהֲנֵים שֶׁנֶּאֱמַר שֶׂה פְזוּרָה יִשְׂרָאֵל אֲרָיוֹת הִדִּיחוּ הָרִאשׁוֹן אֲכָלוֹ מֶלֶךְ אַשּׁוּר וְזֶה הָאַחֲרוֹן עִצְּמוֹ נְבוּכַדְרֶאצַּר מֶלֶךְ בָּבֶל נְבוּכַדְנֶצַּר מֶלֶךְ בָּבֶל הִמְשִׁילָן כַּשֶּׂה מַה שֶּׂה זוֹ כְּשֶׁהִיא לוֹקָה מֵאַחַת מֵאֵבָרֶיהָ כָּל אֵבָרֶיהָ מַרְגִּישִׁין כָּךְ יִשְׂרָאֵל אִם נֶהֱרָג אֶחָד מֵהֶן כֻּלָּן מַרְגִּישִׁין וּמִצְטַעֲרִין אֲבָל אֻמּוֹת הָעוֹלָם אֵינָן כֵּן אֶלָּא אִם נֶהֱרָג אֶחָד מֵהֶם כֻּלָּם שְׂמֵחִים בְּמַפָּלָתוֹ וְגוֹי קְרָאָן גּוֹי שֶׁנֶּאֱמַר וּמִי כְעַמְּךָ כְּיִשְׂרָאֵל גּוֹי אֶחָד בָּאָרֶץ אֲשֶׁר הָלְכוּ אֱלֹהִים לִפְדּוֹת לוֹ לְעָם וְלָשׂוּם לוֹ שֵׁם וְלַעֲשׂוֹת לָכֶם הַגְּדוּלָּה וְנֹרָאוֹת לְאַרְצֶךָ מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֹיִם וֵאלֹהָיו קָדוֹשׁ קְדוֹשִׁים וּמְקֻדָּשִׁים פְּרוּשִׁים מֵאֻמּוֹת הָעוֹלָם וּמִשִּׁקּוּצֵיהֶם אֵלֶּה הַדְּבָרִים שֶׁלֹּא תִּפְחֹת וְלֹא תּוֹסִיף אֲשֶׁר תְּדַבֵּר אֶל בְּנֵי יִשְׂרָאֵל כַּסֵּדֶר הַזֶּה וַיָּבֹא מֹשֶׁה וַיִּקְרָא לְזִקְנֵי הָעָם מַגִּיד שֶׁמֹּשֶׁה חָלַק כָּבוֹד לַזְּקֵנִים וַיָּשֶׂם לִפְנֵיהֶם הֵאִיר עֵינֵיהֶם אֵת כָּל הַדְּבָרִים רִאשׁוֹן רִאשׁוֹן אַחֲרוֹן אַחֲרוֹן אֲשֶׁר צִוָּהוּ יי אַף לַנְּעָרִים וְלַנָּשִׁים אָמוּר וַיַּעֲנוּ כָל הָעָם יַחְדָּו לֹא עָנוּ בַחֲנֻפָּה וְלֹא קִבְּלוּ זֶה מִזֶּה אֶלָּא הִשְׁווּ כֻלָּם לֵב אֶחָד וְאָמְרוּ כֹּל אֲשֶׁר דִּבֶּר יי נַעֲשֶׂה וַיָּשֶׁב מֹשֶׁה אֶת דִּבְרֵי הָעָם אֶל יי וְכִי צָרִיךְ הָיָה מֹשֶׁה לְהָשִׁיב אֶלָּא לִמְּדָה תּוֹרָה דֶּרֶךְ אֶרֶץ בָּא מֹשֶׁה וְהֵשִׁיב תְּשׁוּבָה לְשׁוֹלְחוֹ שֶׁכֵּן אָמַר מֹשֶׁה אַף עַל פִּי שֶׁהוּא יוֹדֵעַ וָעֵד אָשִׁיב תְּשׁוּבָה לְשׁוֹלְחֵנִי דָּבָר אַחֵר כְּדֵי לִתֵּן שָׁכָר לְמֹשֶׁה עַל כָּל עָלֶיהָ וַעֲלִיָּה וְעַל כָּל יְרִידָה וִירִידָה וַיֹּאמֶר יי אֶל מֹשֶׁה הִנֵּה אָנֹכִי בָּא אֵלֶיךָ בְּעַב הֶעָנָן בֶּעָנָן עָבֶה וְאֵי זֶה זֶה זֶה עֲרָפֶל שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל בַּעֲבוּר יִשְׁמַע הָעָם בְּדַבְּרִי עִמָּךְ רַבִּי יְהוּדָה אוֹמֵר מְנַיִן אַתָּה אוֹמֵר שֶׁאָמַר הַקֹּדֶשׁ בָּרוּךְ הוּא לְמֹשֶׁה הֲרֵינִי אוֹמֵר לָךְ דָּבָר וְאַתָּה מַחְזִירֵנִי וַאֲנִי מוֹדֶה לָךְ שֶׁיִּהְיוּ יִשְׂרָאֵל אוֹמְרִים גָּדוֹל מֹשֶׁה שֶׁהוֹדָה לוֹ הַמָּקוֹם שֶׁנֶּאֱמַר וְגַם בְּךָ יַאֲמִינוּ לְעוֹלָם רַבִּי אוֹמֵר אֵין אָנוּ צְרִיכִין לַעֲשׁוֹת לְמֹשֶׁה גָּדוֹל אֶלָּא אִם כֵּן עָשִׂינוּ לְהַקֹּדֶשׁ בָּרוּךְ הוּא שֶׁחָזַר בּוֹ בְּדִבּוּרוֹ אֶלָּא מְלַמֵּד שֶׁאָמַר לוֹ הַמָּקוֹם לְמֹשֶׁה הֲרֵינִי קוֹרֵא לָךְ מֵרֹאשׁ הָהָר וְאַתָּה עוֹלֶה שֶׁנֶּאֱמַר וַיִּקְרָא יי לְמֹשֶׁה אֶל רֹאשׁ הָהָר וַיַּעַל מֹשֶׁה וְגַם בְּךָ יַאֲמִינוּ לְעוֹלָם גַּם בְּךָ גַּם בַּנְּבִיאִים הָעֲתִידִים לַעֲמֹד אַחֲרֶיךָ וַיַּגֵּד מֹשֶׁה אֶת דִּבְרֵי הָעָם אֶל יי וְכִי מָה אָמַר הַמָּקוֹם לְמֹשֶׁה לֵאמֹר לְיִשְׂרָאֵל אוֹ מָה אָמְרוּ יִשְׂרָאֵל לְמֹשֶׁה לֵאמֹר לַמָּקוֹם רַבִּי יוֹסֵה הַגָּלִילִי אוֹמֵר מִתּוֹךְ שֶׁנֶּאֱמַר וְהִגְבַּלְתָּ אֶת הָעָם סָבִיב לֵאמֹר רַבִּי אֱלִיעֶזֶר בֶּן פַּרְטָא אוֹמֵר וְכִי מָה אָמַר הַמָּקוֹם לֵאמֹר לְיִשְׂרָאֵל אוֹ מָה אָמְרוּ יִשְׂרָאֵל לְמֹשֶׁה לֵאמֹר לַמָּקוֹם אֶלָּא מִתּוֹךְ שֶׁנֶּאֱמַר וַיָּבֹא מֹשֶׁה וַיְסַפֵּר לָעָם אָמַר לָהֶם אִם מְקַבְּלִים אַתֶּם עֲלֵיכֶם עוֹנְשִׁים בְּשִׂמְחָה הֲרֵי אַתֶּם מְקַבְּלִים שָׁכָר וְאִם לָאו הֲרֵי אַתֶּם מְקַבְּלִים פֻּרְעָנוּת וְקִבְּלוּ עֲלֵיהֶן עֳנְשִׁין בְּשִׂמְחָה רַבִּי אוֹמֵר וְכִי מָה אָמַר הַמָּקוֹם לְמֹשֶׁה לֵאמֹר לְיִשְׂרָאֵל אוֹ מָה אָמְרוּ יִשְׂרָאֵל לְמֹשֶׁה לֵאמֹר לַמָּקוֹם אֶלָּא אָמְרוּ רְצוֹנֵנוּ לִשְׁמֹעַ מִפִּי מַלְכֵּנוּ לֹא דּוֹמֶה שׁוֹמֵעַ מִפִּי פַּרְגּוֹד לְשׁוֹמֵעַ מִפִּי הַמֶּלֶךְ אָמַר הַמָּקוֹם תֵּן לָהֶם מַה שֶּׁבִּקְּשׁוּ בַּעֲבוּר יִשְׁמַע הָעָם בְּדַבְּרִי עִמָּךְ דָּבָר אַחֵר אָמְרוּ רְצוֹנֵנוּ לִרְאוֹת אֶת מַלְכֵּנוּ לֹא דּוֹמֶה שׁוֹמֵעַ לְרוֹאֶה אָמַר לוֹ הַמָּקוֹם תֵּן לָהֶם מַה שֶּׁבִּקְּשׁוּ כִּי בַּיּוֹם הַשְּׁלִשִׁי יֵרֵד יי לְעֵינֵי כָל הָעָם עַל הַר סִינָי וַיֹּאמֶר יי אֶל מֹשֶׁה לֵךְ אֶל הָעָם וְקִדַּשְׁתָּם הַיּוֹם זֶה יוֹם רְבִיעִי וּמָחָר זֶה יוֹם חֲמִישִׁי וְהָיוּ נְכֹנִים לַיּוֹם הַשְּׁלִישִׁי זֶה יוֹם שִׁשִּׁי שֶׁבּוֹ נִתְּנָה תוֹרָה וּמָה עָשָׂה מֹשֶׁה בַּחֲמִישִׁי הִשְׁכִּים בַּבֹּקֶר וּבָנָה מִזְבֵּחַ תַּחַת הָהָר שֶׁנֶּאֱמַר וַיַּשְׁכֵּם בַּבֹּקֶר וַיִּבֶן מִזְבֵּחַ תַּחַת הָהָר הֶעֱמִיד שְׁתֵּים עֶשְׂרֵה מַצֵּבָה לִשְׁנֵים עָשָׂר שִׁבְטֵי יִשְׂרָאֵל דִּבְרֵי רַבִּי יְהוּדָה וַחֲכָמִים אוֹמְרִים שְׁתֵּים עֶשְׂרֵה מַצֵּבָה עַל כָּל שֵׁבֶט וְשֵׁבֶט בָּנָה מִזְבֵּחַ וְהִקְרִיב עָלָיו עוֹלָה וּשְׁלָמִים נָטַל מִדַּם הָעוֹלָה בִשְׁתֵּי כוֹסוֹת חֵלֶק לַמָּקוֹם וְחֵלֶק לַצִּבּוּר שֶׁנֶּאֱמַר וַיִּקַּח מֹשֶׁה חֲצִי הַדָּם וַיָּשֶׂם בָּאַגָּנֹת זֶה חֵלֶק לַמָּקוֹם וַחֲצִי הַדָּם זָרַק עַל הַמִּזְבֵּחַ זֶה חֵלֶק לַצִּבּוּר וַיִּקַּח סֵפֶר הַבְּרִית וַיִּקְרָא בְּאָזְנֵי הָעָם אֲבָל לֹא שָׁמַעְנוּ מֵהֵיכָן קָרָא בְּאָזְנֵיהֶם רַבִּי יוֹסֵה בְּרַבִּי יְהוּדָה אוֹמֵר מִתְּחִלַּת בְּרֵאשִׁית וְעַד כָּאן רַבִּי אוֹמֵר מִצְווֹת שֶׁנִּצְטַוָּה אָדָם הָרִאשׁוֹן וּמִצְווֹת שֶׁנִּצְטַוּוּ בְנֵי נֹחַ וּמִצְווֹת שֶׁנִּצְטַוּוּ בְמִצְרַיִם וּבְמָרָה וּשְׁאָר כָּל הַמִּצְווֹת כֻּלָּן רַבִּי יִשְׁמָעֵאל אוֹמֵר בִּתְחִלַּת הָעִנְיָן מַה הוּא אוֹמֵר וְשָׁבְתָה הָאָרֶץ שַׁבָּת לַיי שֵׁשׁ שָׁנִים תִּזְרַע שָׂדֶךָ וְשֵׁשׁ שָׁנִים תִּזְמֹר כַּרְמֶךָ וְאָסַפְתָּ אֶת תְּבוּאָתָהּ שְׁמִטִּים וְיוֹבְלוֹת בְּרָכוֹת וּקְלָלוֹת בְּסוֹף הָעִנְיָן מַה הוּא אוֹמֵר אֵלֶּה הַחֻקִּים וְהַמִּשְׁפָּטִים וְהַתּוֹרֹת אָמְרוּ מְקַבְּלִין אָנוּ עָלֵינוּ כֵּיוָן שֶׁרָאָה שֶׁקִּבְּלוּ עֲלֵיהֶם נָטַל הַדָּם וְזָרַק עַל הָעָם שֶׁנֶּאֱמַר וַיִּקַּח מֹשֶׁה אֶת הַדָּם וַיִּזְרֹק עַל הָעָם אָמַר לָהֶם הֲרֵי אַתֶּם קְשׁוּרִים עֲנוּבִים תְּפוּסִים מָחָר בֹּאוּ וְקַבְּלוּ עֲלֵיכֶם הַמִּצְווֹת כֻּלָּן רַבִּי יוֹסֵה בְּרַבִּי יְהוּדָה אוֹמֵר בּוֹ בַיּוֹם נֶעֱשׂוּ כָּל הַמַּעֲשִׂים וְכִבְּסוּ שִׂמְלֹתָם וּמְנַיִן שֶׁיִּטָּעֲנוּ טְבִילָה הֲרֵינִי דָּן וּמָה אִם בִּמְקוֹם שֶׁאֵין טְעוּנִין כִּבּוּס בְּגָדִים טְעוּנִין טְבִילָה כָּאן שֶׁהוּא טָעוּן כִּבּוּס בְּגָדִים אֵינוֹ דִין שֶׁיְּהֵא טָעוּן טְבִילָה אֵין כִּבּוּד בְּגָדִים בַּתּוֹרָה שֶׁאֵינוֹ טָעוּן טְבִילָה וְהָיוּ נְכֹנִים לַיּוֹם הַשְּׁלִישִׁי זֶה יוֹם שִׁשִּׁי שֶׁבּוֹ נִתְּנָה תוֹרָה שֶׁנֶּאֱמַר כִּי בַּיּוֹם הַשְּׁלִשִׁי יֵרֵד יי לְעֵינֵי כָל הָעָם עַל הַר סִינָי זוֹ אַחַת מֵעֵשֶׁר יְרִידוֹת שֶׁכְּתוּבוֹת בַּתּוֹרָה לְעֵינֵי כָל הָעָם מְלַמֵּד שֶׁלֹּא הָיוּ בָהֶם סוֹמִים דָּבָר אַחֵר לְעֵינֵי כָל הָעָם מְלַמֵּד שֶׁרָאוּ בְּאוֹתָהּ שָׁעָה מַה שֶּׁלֹּא רָאוּ יְשַׁעְיָה וִיחֶזְקֵאל שֶׁנֶּאֱמַר וּבְיַד הַנְּבִיאִים אֲדַמֶּה דָּבָר אַחֵר לְעֵינֵי כָל הָעָם מְלַמֵּד שֶׁאִם הָיוּ חֲסֵרִים עַד אֶחָד אֵינוֹ כְדַי לְקַבֵּל רַבִּי יוֹסֵה אוֹמֵר אֲפִלּוּ יֵשׁ שָׁם שְׁנֵי אֲלָפִים וּשְׁנֵי רְבָבוֹת הֵם כְּדַי לְקַבֵּל שֶׁנֶּאֱמַר וּבְנֻחֹה יֹאמַר שׁוּבָה יי רִבְבוֹת אַלְפֵי יִשְׂרָאֵל וְהִגְבַּלְתָּ אֶת הָעָם שׁוֹמֵעַ אֲנִי לְמִזְרָחוֹ תִּלְמֹד לוֹמַר סָבִיב לֵאמֹר מְלַמֵּד שֶׁהֻתְּרוּ זֶה בָזֶה הִשָּׁמְרוּ לָכֶם בְּלֹא תַּעֲשֶׂה עֲלוֹת בָּהָר יָכֹל לֹא יַעֲלֶה אֲבָל יִגַּע תִּלְמֹד לוֹמַר וּנְגֹעַ בְּקָצֵהוּ יָכֹל לֹא יַעֲלֶה וְלֹא יִגַּע אֲבָל יִכָּנֵס בְּלֶקְטִיקָא תִּלְמֹד לוֹמַר עֲלוֹת בָּהָר וּנְגֹעַ בְּקָצֵהוּ כָּל הַנֹּגֵעַ בָּהָר מוֹת יוּמָת הֲרֵי זֶה עֹנֶשׁ לֹא תִגַּע בּוֹ יָד לֹא בְשִׁילֹה וְלֹא בְאֹהֶל מוֹעֵד וְלֹא בְבֵית עוֹלָמִים כִּי סָקוֹל יִסָּקֵל מְנַיִן שֶׁיִּדָּחֶה תִּלְמֹד לוֹמַר יָרֹה וּמְנַיִן שֶׁאִם מֵת בִּדְחִיָּה יָצָא תִּלְמֹד לוֹמַר יִיָּרֶה וּמְנַיִן לְכָל הַנִּסְקָלִין נִתְלִין תִּלְמֹד לוֹמַר כִּי סָקוֹל יִסָּקֵל אוֹ יָרֹה יִיָּרֶה אִם בְּהֵמָה אֵין לִי אֶלָּא בְהֵמָה חָיָה מְנַיִן תִּלְמֹד לוֹמַר אִם בְּהֵמָה אִם אִישׁ אֵין לִי אֶלָּא אִישׁ אִשָּׁה מְנַיִן תִּלְמֹד לוֹמַר אִם אִישׁ לֹא יִחְיֶה רַבִּי עֲקִיבָה אוֹמֵר נֶאֱמַר כָּאן לֹא יִחְיֶה וְנֶאֱמַר לְהַלָּן מְכַשֵּׁפָה לֹא תְחַיֶּה מָה כָּן בִּסְקִילָה אַף לְהַלָּן בִּסְקִילָה בִּמְשֹׁךְ הַיֹּבֵל הֵמָּה יַעֲלוּ בָהָר כְּשֶׁיִּמְשֹׁךְ הַיּוֹבֵל אֶת קוֹלוֹ אַתֶּם רַשָּׁאִין לַעֲלוֹת בָּהָר רַבִּי יוֹסֵה אוֹמֵר מִכָּן אָמְרוּ לֹא מְקוֹמוֹ שֶׁלָּאָדָם מְכַבְּדוֹ אֶלָּא הוּא מְכַבֵּד אֶת מְקוֹמוֹ כָּל זְמַן שֶׁהַשְּׁכִינָה בָהָר כָּל הַנֹּגֵעַ בָּהָר מוֹת יוּמָת נִסְתַּלְּקָה שְׁכִינָה הַכֹּל רַשָּׁאִין לַעֲלוֹת בָּהָר וַיֵּרֶד מֹשֶׁה מִן הָהָר אֶל הָעָם מְלַמֵּד שֶׁלֹּא הָיָה מֹשֶׁה פּוֹנֶה לַעֲסָקָיו וְלֹא הָיָה יוֹרֵד לְבֵיתוֹ אֶלָּא מִן הָהָר אֶל הָעָם יָכֹל לַדִּבּוּר זֶה בִּלְבַד וּשְׁאָר כָּל הַדִּבְּרוֹת מְנַיִן תִּלְמֹד לוֹמַר וַיֵּרֶד יי עַל הַר סִינַי כְּבַר זֶה אָמוּר וּמַה תִּלְמֹד לוֹמַר וַיֵּרֶד מֹשֶׁה מִן הָהָר אֶל הָעָם מְלַמֵּד שֶׁלֹּא הָיָה מֹשֶׁה פּוֹנֶה לַעֲסָקָיו וְלֹא יוֹרֵד לְתוֹךְ בֵּיתוֹ אֶלָּא מִן הָהָר אֶל הָעָם אֵין לִי אֶלָּא דִּבְּרוֹת הַר סִינַי דִּבְּרוֹת אֹהֶל מוֹעֵד מְנַיִן תִּלְמֹד לוֹמַר וְיָצָא וְדִבֶּר אֶל בְּנֵי יִשְׂרָאֵל אֵת אֲשֶׁר יְצֻוֶּה וּמְנַיִן שֶׁכָּל הָעֲלִיּוֹת שֶׁהָיָה עוֹלֶה בַּבֹּקֶר הָיָה עוֹלֶה תִּלְמֹד לוֹמַר וֶהְיֵה נָכוֹן לַבֹּקֶר וְעָלִיתָ בַבֹּקֶר אֶל הַר סִינַי וְנִצַּבְתָּ לִי שָׁם עַל רֹאשׁ הָהָר וְאִישׁ לֹא יַעֲלֶה עִמָּךְ וְגַם אִישׁ אַל יֵרָא בְּכָל הָהָר גַּם הַצֹּאן וְהַבָּקָר אַל יִרְעוּ אֶל מוּל הָהָר הַהוּא וַיִּפְסֹל שְׁנֵי לֻחֹת אֲבָנִים כָּרִאשֹׁנִים וַיַּשְׁכֵּם מֹשֶׁה בַבֹּקֶר וַיַּעַל אֶל הַר סִינַי כַּאֲשֶׁר צִוָּה יי אֹתוֹ שֶׁאֵין תִּלְמֹד לוֹמַר כַּאֲשֶׁר צִוָּה יי אֹתוֹ אֶלָּא זֶה בִּנְיַן אָב כָּל זְמַן שֶׁהָיָה עוֹלֶה בַּבֹּקֶר הָיָה עוֹלֶה וַיְקַדֵּשׁ אֶת הָעָם זִמְּנָן וְכִבְּסוּ בִגְדֵיהֶם וְהִטֶּהָרוּ וַיֹּאמֶר אֶל הָעָם הֱיוּ נְכֹנִים לִשְׁלֹשֶׁת יָמִים אֲבָל לֹא שָׁמַעְנוּ שֶׁאָמַר הַמָּקוֹם לִפְרֹשׁ מִן הָאִשָּׁה אֶלָּא הֱיוּ נְכֹנִים וְהָיוּ נְכֹנִים לִגְזֵרָה שָׁוָה מָה הֱיוּ נְכֹנִים הָאָמוּר כָּן לִפְרֹשׁ מִן הָאִשָּׁה אַף וְהָיוּ נְכֹנִים הָאָמוּר לְהַלָּן לִפְרֹשׁ מִן הָאִשָּׁה רַבִּי אוֹמֵר מִמְּקוֹמוֹ הוּא מֻכְרָע לֵךְ אֶל הָעָם וְקִדַּשְׁתָּם הַיּוֹם וּמָחָר וְאִם עַל עִנְיַן טְבִילָה יִטְבֹּל בַּחֲמִישִׁי וִיהֵי טָהוֹר כְּמוֹ הַעְרֵב שֶׁמֶשׁ וּמַה תִּלְמֹד לוֹמַר לֵךְ אֶל הָעָם אֶלָּא שֶׁאָמַר הַמָּקוֹם לְמֹשֶׁה לִפְרֹשׁ מִן הָאִשָּׁה אַל תִּגְּשׁוּ אֶל אִשָּׁה מִכָּן אָמְרוּ הַפּוֹלֶטֶת שִׁכְבַת זֶרַע בַּיּוֹם הַשְּׁלִישִׁי שֶׁהִיא טְהוֹרָה רְאָיָה לַדָּבָר מִסִּינַי דִּבְרֵי רַבִּי אֶלְעָזָר בֶּן עֲזַרְיָה רַבִּי אֱלִיעֶזֶר אוֹמֵר פְּעָמִים שֶׁהֵם אַרְבַּע עוֹנוֹת פְּעָמִים שֶׁהֵן חָמֵשׁ פְּעָמִים שֶׁהֵן שֵׁשׁ רַבִּי עֲקִיבָה אוֹמֵר לְעוֹלָם חָמֵשׁ וַיְהִי בַיּוֹם הַשְּׁלִישִׁי בִּהְיֹת הַבֹּקֶר מְלַמֵּד שֶׁהִקְדִּים הַמָּקוֹם עַל יָדוֹ לְקַיֵּם מַה שֶּׁנֶּאֱמַר עַד שֶׁהַמֶּלֶךְ בִּמְסִבּוֹ נִרְדִּי נָתַן רֵיחוֹ וַיְהִי קֹלֹת קוֹלִי קוֹלוֹת מִינֵי קוֹלוֹת מְשֻׁנִּים זֶה מִזֶּה וּבְרָקִים בִּרְקֵי בְרָקִים מִינֵי בְרָקִים מְשֻׁנִּים זֶה מִזֶּה וְעָנָן כָּבֵד עַל הָהָר זֶה עֲרָפֶל שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל וְקֹל שֹׁפָר חָזָק מְאֹד מִנְהַג הֶדְיוֹט כָּל זְמַן שֶׁהוּא הוֹלֵךְ קוֹלוֹ עָמוּם אֲבָל כָּאן כָּל זְמַן שֶׁהוּא הוֹלֵךְ קוֹלוֹ מַגְבִּיר וְלָמָּה כָּךְ מִתְּחִלָּה לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ וַיֶּחֱרַד כָּל הָעָם אֲשֶׁר בַּמַּחֲנֶה מְלַמֵּד שֶׁנִּזְדַּעְזְעוּ וַיּוֹצֵא מֹשֶׁה אֶת הָעָם לִקְרַאת הָאֱלֹהִים מִן הַמַּחֲנֶה אָמַר רַבִּי יוֹסֵה יְהוּדָה הָיָה דּוֹרֵשׁ וַיֹּאמַר יי מִסִּינַי בָּא אַל תִּקְרָא כֵן אֶלָּא יי לְסִינַי בָּא לִתֵּן תּוֹרָה לְיִשְׂרָאֵל אוֹ אֵינוֹ אוֹמֵר כֵּן אֶלָּא יי מִסִּינַי בָּא לְקַבֵּל אֶת יִשְׂרָאֵל כְּחָתָן זֶה שֶׁהוּא יוֹצֵא לְקְרַאת כַּלָּה וַיִּתְיַצְּבוּ נִצְפְּפוּ מְלַמֵּד שֶׁהָיוּ יִשְׂרָאֵל מִתְיָרְאִין מִפְּנֵי הַזִּיקִין מִפְּנֵי הַזְּוָעוֹת מִפְּנֵי הָרְעָמִים מִפְּנֵי הַבְּרָקִים הַבָּאִים בְּתַחְתִּית הָהָר מְלַמֵּד שֶׁנִּתְלַשׁ הָהָר מִמְּקוֹמוֹ וְקָרְבוּ וְעָמְדוּ תַּחַת הָהָר שֶׁנֶּאֱמַר וַתִּקְרְבוּן וַתַּעַמְדוּן תַּחַת הָהָר עֲלֵיהֶם מְפֹרָשׁ בַּקַּבָּלָה יוֹנָתִי בְּחַגְוֵי הַסֶּלַע בְּסֵתֶר הַמַּדְרֵגָה הַרְאִינִי אֶת מַרְאַיִךְ הַשְׁמִיעִנִי אֶת קוֹלֵךְ כִּי קוֹלֵךְ עָרֵב וּמַרְאֵיךְ נָאוֶה הַרְאִינִי אֶת מַרְאַיִךְ אֵלּוּ שְׁתֵּים עֶשְׂרֵה מַצֵּבָה לִשְׁנֵים עָשָׂר שִׁבְטֵי יִשְׂרָאֵל הַשְׁמִיעִנִי אֶת קוֹלֵךְ קֹדֶם עֲשֶׂרֶת הַדִּבְּרוֹת כִּי קוֹלֵךְ עָרֵב לְאַחַר הַדִּבְּרוֹת וּמַרְאֵיךְ נָאוֶה וַיִּקְרְבוּ כָּל הָעֵדָה וַיַּעַמְדוּ לִפְנֵי יי רַבִּי אֱלִיעֶזֶר אוֹמֵר עַל יַם סוּף הַדָּבָר אָמוּר הַרְאִינִי אֶת מַרְאַיִךְ הִתְיַצְּבוּ וּרְאוּ אֶת יְשׁוּעַת יי הַשְׁמִיעִנִי אֶת קוֹלֵךְ וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי כִּי קוֹלֵךְ עָרֵב וַיִּזְעָקוּ וַתַּעַל שַׁוְעָתָם וּמַרְאֵיךְ נָאוֶה וַיַּעַשׂ הָאֹתֹת לְעֵינֵי הָעָם וַיַּאֲמֵן הָעָם דָּבָר אַחֵר כִּי קוֹלֵךְ עָרֵב עַל הַיָּם אָשִׁירָה לַיי כִּי גָאֹה גָּאָה וּמַרְאֵיךְ נָאוֶה מִפִּי עוֹלְלִים וְיֹנְקִים יִסַּדְתָּ עֹז לְמַעַן צוֹרְרֶיךָ לְהַשְׁבִּית אוֹיֵב וּמִתְנַקֵּם וְהַר סִינַי עָשַׁן כֻּלּוֹ יָכֹל מְקוֹם הַכָּבוֹד בִּלְבַד תִּלְמֹד לוֹמַר כֻּלּוֹ מִפְּנֵי מָה מִפְּנֵי אֲשֶׁר יָרַד עָלָיו יי בָּאֵשׁ מַגִּיד שֶׁהַתּוֹרָה אֵשׁ וּמֵאֵשׁ נָתְנָה וּבָאֵשׁ נִמְשְׁלָה מָה דַּרְכָּהּ שֶׁל אֵשׁ שֶׁאִם קָרֵב אָדָם אֶצְלָהּ נִכְוֶה רָחֵק מִמֶּנָּה צוֹנֵן אֵין לוֹ לָאָדָם אֶלָּא לְהִתְחַמֵּם כְּנֶגֶד אוּרָהּ וַיַּעַל עֲשָׁנוֹ יָכֹל כְּעָשָׁן זֶה בִּלְבַד תִּלְמֹד לוֹמַר כְּעֶשֶׁן הַכִּבְשָׁן אי כִּבְשָׁן יָכֹל כְּכִבְשָׁן זֶה בִּלְבַד תִּלְמֹד לוֹמַר וְהָהָר בֹּעֵר בָּאֵשׁ עַד לֵב הַשָּׁמַיִם וּמַה תִּלְמֹד לוֹמַר הַכִּבְשָׁן לְשַׁכֵּךְ הָאֹזֶן מַה שֶּׁהִיא יְכוֹלָה לִשְׁמֹעַ כַּיּוֹצֵא בוֹ אַרְיֵה שָׁאָג מִי לֹא יִירָא וְכִי מִי נָתַן כֹּחַ וּגְבוּרָה בָּאֲרִי לֹא הוּא אֶלָּא הֲרֵי אָנוּ מְכַנִּין אוֹתוֹ מִבִּרְיוֹתָיו לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ כַּיּוֹצֵא בוֹ וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים וְקוֹלוֹ כְּקוֹל מַיִם רַבִּים וְכִי מִי נָתַן כֹּחַ וּגְבוּרָה בַּמַּיִם לֹא הוּא אֶלָּא הֲרֵי אָנוּ מְכַנִּין אוֹתוֹ מִבִּרְיוֹתָיו לְשַׁכֵּךְ הָאֹזֶן וַיֶּחֱרַד כָּל הָהָר וַהֲלֹא בִּכְלַל כָּל הֶהָרִים הָיָה שֶׁנֶּאֱמַר הָרִים נָזְלוּ מִפְּנֵי יי זֶה סִינַי וְאוֹמֵר לָמָּה תְּרַצְּדוּן הָרִים גַּבְנֻנִּים וְאַף עַל פִּי כֵן הָהָר חָמַד אֱלֹהִים לְשִׁבְתּוֹ אַף יי יִשְׁכֹּן לָנֶצַח אָמַר לָהֶם כֻּלְּכֶם גִּבְּנִים אַתֶּם כְּמָה דְאַתְּ אָמַר אוֹ גִבֵּן אוֹ דַק וּמִפְּנֵי מָה שָׁרְתָה שְׁכִינָה בְּחֶלְקוֹ שֶׁלְּבִנְיָמִן שֶׁכָּל הַשְּׁבָטִים הָיוּ שׁוּתָפִין בִּמְכִירָתוֹ שֶׁלְּיוֹסֵף וּבִנְיָמִין לֹא הָיָה שׁוּתָף עִמָּהֶם וְעוֹד שֶׁכָּל הַשְּׁבָטִים נוֹלְדוּ בְּחוּצָה לָאָרֶץ וּבִנְיָמִין נוֹלַד בְּאֶרֶץ יִשְׂרָאֵל וַיְהִי קוֹל הַשֹּׁפָר הֲרֵי זֶה סִימָן יָפֶה בַּכְּתוּבִים כָּל מָקוֹם שֶׁנֶּאֱמַר שׁוֹפָר הֲרֵי זֶה סִימָן יָפֶה לְיִשְׂרָאֵל שֶׁנֶּאֱמַר עָלָה אֱלֹהִים בִּתְרוּעָה יי בְּקוֹל שׁוֹפָר וְאוֹמֵר וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל וְאוֹמֵר וַאדֹנָי יי בַּשּׁוֹפָר יִתְקָע וְהָלַךְ בְּסַעֲרוֹת תֵּימָן הוֹלֵךְ וְחָזֵק מְאֹד מִנְהָג הַהֶדְיוֹט כָּל זְמַן שֶׁהוּא הוֹלֵךְ קוֹלוֹ עָמוּם אֲבָל כָּאן כָּל זְמַן שֶׁהוּא הוֹלֵךְ קוֹלוֹ מַגְבִּיר וְלָמָּה כָּךְ מִתְּחִלָּה כְּדֵי לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל רַבִּי אֱלִיעֶזֶר אוֹמֵר מְנַיִן אַתָּה אוֹמֵר שֶׁאֵין הַקֹּדֶשׁ בָּרוּךְ הוּא מְדַבֵּר עַד שֶׁמֹּשֶׁה אָמַר דַּבֵּר שֶׁכְּבָר קִבְּלוּ עֲלֵיהֶם בָּנֶיךָ לְכָךְ נֶאֱמַר מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל אָמַר לוֹ רַבִּי עֲקִיבָה בְּוַדַּי כֵּן הוּא הַדָּבָר וּמַה תִּלְמֹד לוֹמַר מֹשֶׁה יְדַבֵּר אֶלָּא מְלַמֵּד שֶׁנָּתַן הַקֹּדֶשׁ בָּרוּךְ הוּא כֹּחַ וּגְבוּרָה בְמֹשֶׁה וְהָיָה הַקֹּדֶשׁ בָּרוּךְ הוּא מְסַיְּעוֹ בְּקוֹלוֹ וּבַנְּעִימָה שֶׁהָיָה מֹשֶׁה שׁוֹמֵעַ בָּהּ הָיָה מַשְׁמִיעַ אֶת יִשְׂרָאֵל לְכָךְ נֶאֱמַר מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל וַיֵּרֶד יי עַל הַר סִינַי שׁוֹמֵעַ אֲנִי עַל כֻּלּוֹ תִּלְמֹד לוֹמַר אֶל רֹאשׁ הָהָר יָכֹל מַמָּשׁ שֶׁיָּרַד הַכָּבוֹד וְהֻצַּע עַל הַר סִינַי תִּלְמֹד לוֹמַר כִּי מִן הַשָּׁמַיִם דִּבַּרְתִּי עִמָּכֶם מְלַמֵּד שֶׁהִרְכִּין הַקֹּדֶשׁ בָּרוּךְ הוּא שָׁמַיִם הַתַּחְתּוֹנִים וּשְׁמֵי הַשָּׁמַיִם הָעֶלְיוֹנִים עַל רֹאשׁ הָהָר וְיָרַד הַכָּבוֹד וְהֻצַּע עַל גַּב הַר סִינַי כְּאָדָם שֶׁהוּא מַצִּיעַ אֶת הַכַּר עַל רֹאשׁ הַמִּטָּה וּכְאָדָם שֶׁהוּא מְדַבֵּר מֵעַל גַּבֵּי הַכַּר שֶׁנֶּאֱמַר כִּקְדֹחַ אֵשׁ הֲמָסִים מַיִם תִּבְעֶה אֵשׁ לְהוֹדִיעַ שִׁמְךָ לְצָרֶיךָ מִפָּנֶיךָ גּוֹיִם יִרְגָּזוּ וְכֵן הוּא אוֹמֵר בַּעֲשׂוֹתְךָ נוֹרָאוֹת לֹא נְקַוֶּה יָרַדְתָּ מִפָּנֶיךָ הָרִים נָזֹלּוּ רַבִּי יוֹסֵה אוֹמֵר הֲרֵי הוּא אוֹמֵר הַשָּׁמַיִם שָׁמַיִם לַיי וְהָאָרֶץ נָתַן לִבְנֵי אָדָם לֹא עָלָה מֹשֶׁה וְאֵלִיָּהוּ לְמַעְלָה וְלֹא יָרַד הַכָּבוֹד לְמַטָּה אֶלָּא מְלַמֵּד שֶׁאָמַר הַמָּקוֹם לְמֹשֶׁה הֲרֵינִי קוֹרֵא לָךְ מֵרֹאשׁ הָהָר וְאַתָּה עוֹלֶה שֶׁנֶּאֱמַר וַיִּקְרָא יי לְמֹשֶׁה וַיֹּאמֶר יי אֶל מֹשֶׁה רֵד הָעֵד בָּעָם הַסְהַד בָּהֶם פֶּן יֶהֶרְסוּ אֶל יי שֶׁמָּא יִדָּחֲקוּ לִרְאוֹת וְנָפַל מִמֶּנּוּ רָב מְלַמֵּד שֶׁנִּתְּנָה רְשׁוּת לַשְּׁלוּחִים לְחַבֵּל דָּבָר אַחֵר אֲפִלּוּ רַב אֶחָד מֵהֶם שֶׁיִּפֹּל הֲרֵי הוּא עָלַי כְּכֻלָּם מְלַמֵּד שֶׁאַף אֶחָד מְמָעֵט עַל יְדֵי כֻלָּן דָּבָר אַחֵר יְחִידִי שֶׁיֻּטַּל מֵהֶם הֲרֵי הוּא עָלַי כְּנֶגֶד כָּל מַעֲשֵׂה בְרֵאשִׁית שֶׁנֶּאֱמַר כִּי לַיי עֵין אָדָם וְכֹל שִׁבְטֵי יִשְׂרָאֵל וְגַם הַכֹּהֲנִים הַנִּגָּשִׁים אֶל יי יִתְקַדָּשׁוּ יָכֹל הַכֹּהֲנִים בִּכְלַל הָעָם תִּלְמֹד לוֹמַר לֵךְ אֶל הָעָם וְקִדַּשְׁתָּם הַיּוֹם וּמָחָר אֵין הַכֹּהֲנִים בִּכְלַל הָעָם שֶׁנֶּאֱמַר וְעַל הַכֹּהֲנִים וְעַל כָּל עַם הַקָּהָל יְכַפֵּר אֵין הַכֹּהֲנִים בִּכְלַל הָעָם וְאוֹמֵר וְזֶה יִהְיֶה מִשְׁפַּט הַכֹּהֲנִים מֵאֵת הָעָם אֵין הַכֹּהֲנִים בִּכְלַל הָעָם וְאֵילוּ הֵם הַכֹּהֲנִים רַבִּי יְהוֹשֻׁעַ בֶּן קָרְחָה אוֹמֵר נָדָב וַאֲבִיהוּא אֵינוֹ אוֹמֵר הַכֹּהֲנִים אֶלָּא הַכֹּהֲנִים הַנִּגָּשִׁים אֶל יי וּכְשֶׁהוּא אוֹמֵר וְגַם אַף הַזְּקֵנִים עִמָּהֶם וַיֹּאמֶר מֹשֶׁה אֶל יי לֹא יוּכַל הָעָם כְּבַר הַעִידוֹתִי בָהֶם וְקָבַעְתִּי לָהֶם תְּחוּמִין וַיֹּאמֶר אֵלָיו יי לֶךְ רֵד יָפֶה אָמַרְתָּ זֶהוּ שֶׁהָיָה רַבִּי יְהוּדָה אוֹמֵר מְנַיִן אַתָּה אוֹמֵר שֶׁאָמַר הַקֹּדֶשׁ בָּרוּךְ הוּא לְמֹשֶׁה הֲרֵינִי אוֹמֵר לָךְ דָּבָר וְאַתָּה מַחְזִירֵנִי וַאֲנִי מוֹדֶה לָךְ שֶׁיְּהוּ יִשְׂרָאֵל אוֹמְרִים גָּדוֹל מֹשֶׁה שֶׁהוֹדָה לוֹ הַקֹּדֶשׁ בָּרוּךְ הוּא רַבִּי אוֹמֵר אֵין אָנוּ צְרִיכִין לַעֲשׁוֹת לְמֹשֶׁה גָּדוֹל אֶלָּא אִם כֵּן עָשִׂינוּ לְהַקֹּדֶשׁ בָּרוּךְ הוּא שֶׁחָזַר בּוֹ וּבִדְבָרוֹ אֶלָּא מְזָרְזִין לָאָדָם בְּשָׁעַת תַּלְמוּד וּמְזָרְזִין אֶת הָאָדָם בְּשָׁעַת מַעֲשֶׂה וְעָלִיתָ אַתָּה וְאַהֲרֹן עִמָּךְ וְהַכֹּהֲנִים וְהָעָם יָכֹל הַכֹּל יַעֲלוּ תִּלְמֹד לוֹמַר וְהָעָם אַל יֶהֶרְסוּ לַעֲלֹת אֶל יי פֶּן יִפְרָץ בָּם יָכֹל אַף הַכֹּהֲנִים יַעֲלוּ עִמָּךְ תִּלְמֹד לוֹמַר וְעָלִיתָ אַתָּה אֱמֹר מֵעַתָּה מָה אַתָּה מְחִיצָה לְעַצְמָךְ אַף הֵן מְחִיצָה לְעַצְמָן וְהָעָם כָּל עִקָּר אַל יֶהֶרְסוּ לַעֲלֹת אֶל יי פֶּן יִפְרָץ בָּם שֶׁמָּא יַתְרִיעוּ וַיֵּרֶד מֹשֶׁה אֶל הָעָם וַיֹּאמֶר אֲלֵהֶם אָמַר לָהֶם מִיָּד וְלֹא עִכֵּב דָּבָר אַחֵר וַיֹּאמֶר אֲלֵהֶם אָמַר לָהֶם הֱיוּ עֲתִידִין לְקַבֵּל מַלְכוּת שָׁמַיִם בְּשִׂמְחָה דָּבָר אַחֵר וַיֹּאמֶר אֲלֵהֶם אָמַר לָהֶם הֱיוּ אוֹמְרִין עַל לָאו לָאו וְעַל הֵן הֵן וַיְדַבֵּר אֱלֹהִים אֵין אֱלֹהִים אֶלָּא דַּיָּן דַּיָּן לִפָּרַע וְנֶאֱמָן לְשַׁלֵּם שָׁכָר אֵת כָּל הַדְּבָרִים מְלַמֵּד שֶׁאָמַר עֲשֶׂרֶת הַדִּבְּרוֹת בְּדִבּוּר אֶחָד מַה שֶּׁאֵי אֶפְשָׁר לְבָשָׂר וָדָם לוֹמַר כֵּן שֶׁנֶּאֱמַר וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר אִם כֵּן מַה תִּלְמֹד לוֹמַר אָנֹכִי יי אֱלֹהֶיךָ לֹא יִהְיֶה לְךָ אֶלָּא מְלַמֵּד שֶׁאָמַר הַקֹּדֶשׁ בָּרוּךְ הוּא עֲשֶׂרֶת הַדִּבְּרוֹת בְּדִבּוּר אֶחָד וְחָזַר וּפֵרְטָן דִּבּוּר דִּבּוּר בִּפְנֵי עַצְמוֹ שׁוֹמֵעַ אֲנִי אַף שְׁאָר כָּל הַדִּבְּרוֹת שֶׁבַּתּוֹרָה נֶאֶמְרוּ כֻלָּם בְּדִבּוּר אֶחָד תִּלְמֹד לוֹמַר הָאֵלֶּה הַדְּבָרִים הָאֵלֶּה נֶאֶמְרוּ בְדִבּוּר אֶחָד וּשְׁאָר כָּל הַדִּבְּרוֹת שֶׁבַּתּוֹרָה דִּבּוּר דִּבּוּר בִּפְנֵי עַצְמוֹ לֵאמֹר מְלַמֵּד שֶׁהָיוּ אוֹמְרִים עַל הֵן הֵן וְעַל לָאו לָאו דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר עַל הֵן הֵן וְעַל לָאו הֵן דָּבָר אַחֵר לֵאמֹר צֵא וֶאֱמֹר אֲלֵיהֶם וַהֲשִׁיבֵנִי אֶת דִּבְרֵיהֶם וּמְנַיִן שֶׁהָיָה מֹשֶׁה מֵשִׁיב דְּבָרִים לִפְנֵי הַגְּבוּרָה שֶׁנֶּאֱמַר וַיָּשֶׁב מֹשֶׁה אֶת דִּבְרֵי הָעָם אֶל יי וּמָה הָיוּ דִבְרֵי הָעָם כֹּל אֲשֶׁר דִּבֶּר יי נַעֲשֶׂה וְנִשְׁמָע וּמְנַיִן שֶׁהוֹדָה הַמָּקוֹם לְדִבְרֵיהֶם שֶׁנֶּאֱמַר וַיֹּאמֶר יי אֵלַי שָׁמַעְתִּי אֶת קוֹל דִּבְרֵי הָעָם הַזֶּה אֲשֶׁר דִּבְּרוּ אֵלֶיךָ הֵיטִיבוּ כָּל אֲשֶׁר דִּבֵּרוּ אָנֹכִי יי אֱלֹהֶיךָ מִפְּנֵי מָה לֹא נֶאֶמְרוּ עֲשֶׂרֶת הַדִּבְּרוֹת בִּתְחִלַּת הַתּוֹרָה מָשְׁלוּ מָשָׁל לְמָה הַדָּבָר דּוֹמֶה לְאֶחָד שֶׁנִּכְנַס בַּמְּדִינָה אָמַר לָהֶם אֶמְלֹךְ עֲלֵיכֶם אָמְרוּ לוֹ כְּלוּם עָשִׂיתָ לָנוּ טוֹבָה שֶׁתִּמְלֹךְ עָלֵינוּ מָה עָשָׂה בָּנָה לָהֶם אֶת הַחוֹמָה הִכְנִיס לָהֶם אֶת הַמַּיִם עָשָׂה לָהֶם מִלְחָמוֹת אָמַר לָהֶם אֶמְלֹךְ עֲלֵיכֶם אָמְרוּ לוֹ הֵן וְהֵן כָּךְ הַמָּקוֹם הוֹצִיא אֶת יִשְׂרָאֵל מִמִּצְרַיִם קָרַע לָהֶם אֶת הַיָּם הוֹרִיד לָהֶם אֶת הַמָּן הֶעֱלָה לָהֶם אֶת הַבְּאֵר הֵגִיז לָהֶם אֶת הַשְּׂלָו עָשָׂה לָהֶם מִלְחֶמֶת עֲמָלֵק אָמַר לָהֶם אֶמְלֹךְ עֲלֵיכֶם אָמְרוּ לוֹ הֵן וְהֵן רַבִּי אוֹמֵר לְהוֹדִיעַ שְׁבָחָן שֶׁלְּיִשְׂרָאֵל שֶׁכְּשֶׁעָמְדוּ כֻלָּן עַל הַר סִינַי לְקַבֵּל הַתּוֹרָה הִשְׁווּ כֻלָּם לֵב אֶחָד לְקַבֵּל מַלְכוּת שָׁמַיִם בְּשִׂמְחָה וְלֹא עוֹד אֶלָּא שֶׁהָיוּ מְמַשְׁכְּנִין עַצְמָן זֶה עַל זֶה וְלֹא עַל הַנִּגְלוֹת בִּלְבַד נִגְלָה הַקֹּדֶשׁ בָּרוּךְ הוּא עֲלֵיהֶם לִכְרוֹת בְּרִית עִמָּהֶם אֶלָּא אַף עַל הַסְּתָרִים אָמְרוּ לוֹ עַל הַגְּלוּיִים אָנוּ כּוֹרְתִים בְּרִית עִמָּךְ וְלֹא עַל הַסְּתָרִים שֶׁלֹּא יְהֵא אֶחָד מִמֶּנּוּ חוֹטֵא בַסֵּתֶר וִיהֵא הַצִּבּוּר מִתְמַשְׁכֵּן שֶׁנֶּאֱמַר הַנִּסְתָּרֹת לַיי אֱלֹהֵינוּ וְהַנִּגְלֹת לָנוּ וּלְבָנֵינוּ אָנֹכִי יי אֱלֹהֶיךָ לָמָּה נֶאֱמַר לְפִי שֶׁנִּגְלָה עַל הַיָּם כְּגִבּוֹר עוֹשֶׂה מִלְחָמוֹת שֶׁנֶּאֱמַר יי אִישׁ מִלְחָמָה נִגְלָה עַל הַר סִינַי כְּזָקֵן מָלֵא רַחֲמִים שֶׁנֶּאֱמַר וַיִּרְאוּ אֵת אֱלֹהֵי יִשְׂרָאֵל וּכְשֶׁנִּגְאֲלוּ מַה הוּא אוֹמֵר וּכְעֶצֶם הַשָּׁמַיִם לָטֹהַר וְאוֹמֵר חָזֵה הֲוֵית עַד דִּי כָרְסָוָן רְמִיו וְאוֹמֵר נְהַר דִּי נוּר נָגֵד וְנָפֵק מִן קֳדָמוֹהִי אֶלֶף אַלְפִין יְשַׁמְּשׁוּנֵּהּ וְרִבּוֹ רִבְבָן קָדָמוֹהִי יְקוּמוּן דִּינָא יְתִב וְסִפְרִין פְּתִיחוּ שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר שְׁתֵּי רָשֻׁיּוֹת הֵן אֶלָּא אָנֹכִי יי אֱלֹהֶיךָ אֲנִי בְּמִצְרַיִם אֲנִי עַל הַיָּם אֲנִי בְּסִינַי אֲנִי לְשֶׁעָבַר אֲנִי לֶעָתִיד לָבֹא אֲנִי לָעוֹלָם הַזֶּה אֲנִי לָעוֹלָם הַבָּא שֶׁנֶּאֱמַר רְאוּ עַתָּה כִּי אֲנִי אֲנִי הוּא וְאוֹמֵר וְעַד זִקְנָה אֲנִי הוּא וְאוֹמֵר כֹּה אָמַר יי מֶלֶךְ יִשְׂרָאֵל וְגֹאֲלוֹ יי צְבָאוֹת אֲנִי רִאשׁוֹן וַאֲנִי אַחֲרוֹן וְאוֹמֵר מִי פָעַל וְעָשָׂה קֹרֵא הַדֹּרוֹת מֵרֹאשׁ אֲנִי יי רִאשׁוֹן וְאֶת אַחֲרֹנִים אֲנִי הוּא רַבִּי נָתָן אוֹמֵר מִכָּן תְּשׁוּבָה לַמִּינִין שֶׁאוֹמְרִים שְׁתֵּי רָשֻׁיּוֹת הֵן שֶׁכְּשֶׁעָמַד הַקֹּדֶשׁ בָּרוּךְ הוּא וְאָמַר אָנֹכִי יי אֱלֹהֶיךָ מִי עָמַד וּמִחָה כְּנֶגְדּוֹ אִם תֹּאמַר בְּמַטְמוֹנִיּוֹת הָיָה הַדָּבָר וַהֲלֹא כְבָר נֶאֱמַר לֹא בַסֵּתֶר דִּבַּרְתִּי בִּמְקוֹם אֶרֶץ חֹשֶׁךְ לְאֵלּוּ אֲנִי נוֹתְנָהּ אֶלָּא לֹא אָמַרְתִּי לְזֶרַע יַעֲקֹב תֹּהוּ בַקְּשׁוּנִי וְלֹא נְתַתִּיהָ פִּנְגָּס וְכֵן הוּא אוֹמֵר אֲנִי יי דֹּבֵר צֶדֶק מַגִּיד מֵישָׁרִים דָּבָר אַחֵר אָנֹכִי יי אֱלֹהֶיךָ כְּשֶׁעָמַד הַקֹּדֶשׁ בָּרוּךְ הוּא וְאָמַר אָנֹכִי יי אֱלֹהֶיךָ הָיוּ הֶהָרִים מִתְרַעֲשִׁים וְהַגְּבָעוֹת מִתְמוֹטְטוֹת וּבָא תָּבוֹר מִבֵּית אֵלִים וְכַרְמֶל מֵאַסְפַּמְיָא שֶׁנֶּאֱמַר חַי אָנִי נְאֻם הַמֶּלֶךְ יי צְבָאוֹת שְׁמוֹ כִּי כְּתָבוֹר בֶּהָרִים וּכְכַרְמֶל בַּיָּם יָבוֹא זֶה אוֹמֵר אֲנִי נִקְרֵאתִי וְזֶה אוֹמֵר אֲנִי נִקְרֵאתִי וְכֵיוָן שֶׁשָּׁמְעוּ מִפִּיו אֲשֶׁר הוֹצֵאתִיךָ מֵאֶרֶץ מִצְרַיִם עָמַד כָּל אֶחָד וְאֶחָד בִּמְקוֹמוֹ וְאָמְרוּ לֹא עָסַק אֶלָּא עִם מִי שֶׁהוֹצִיא מִמִּצְרַיִם דָּבָר אַחֵר אָנֹכִי יי אֱלֹהֶיךָ שֶׁכְּשֶׁעָמַד הַקֹּדֶשׁ בָּרוּךְ הוּא וְאָמַר אָנֹכִי יי אֱלֹהֶיךָ הָיְתָה הָאָרֶץ חָלָה שֶׁנֶּאֱמַר יי בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֹם אֶרֶץ רָעָשָׁה וְאוֹמֵר הָרִים נָזְלוּ מִפְּנֵי יי וְאוֹמֵר קוֹל יי בַּכֹּחַ קוֹל יי בֶּהָדָר קוֹל יי שֹׁבֵר אֲרָזִים וַיְשַׁבֵּר יי אֶת אַרְזֵי הַלְּבָנוֹן וַיַּרְקִידֵם כְּמוֹ עֵגֶל לְבָנוֹן וְשִׂרְיֹן כְּמוֹ בֶן רְאֵמִים קוֹל יי חֹצֵב לַהֲבוֹת אֵשׁ קוֹל יי יָחִיל מִדְבָּר יָחִיל יי מִדְבַּר קָדֵשׁ קוֹל יי יְחוֹלֵל אַיָּלוֹת וַיֶּחֱשֹׂף יְעָרוֹת וּבְהֵיכָלוֹ כֻּלּוֹ אֹמֵר כָּבוֹד עַד שֶׁנִּתְמַלְּאוּ בָתֵּיהֶם מִזִּיו הַשְּׁכִינָה בְּאוֹתָהּ שָׁעָה נִתְכַּנְּסוּ כָּל מַלְכֵי אֻמּוֹת הָעוֹלָם אֵצֶל בִּלְעָם הָרָשָׁע וְאָמְרוּ לוֹ שֶׁמָּא מַבּוּל מֵבִיא לָעוֹלָם אָמַר לָהֶם כְּבַר נִשְׁבַּע הַקֹּדֶשׁ בָּרוּךְ הוּא שֶׁאֵינוֹ מֵבִיא מַבּוּל לְעוֹלָם שֶׁנֶּאֱמַר כִּי מֵי נֹחַ זֹאת לִי אֲשֶׁר נִשְׁבַּעְתִּי אָמְרוּ לוֹ שֶׁמָּא מַבּוּל שֶׁלְּמַיִם אֵינוֹ מֵבִיא אֲבָל מֵבִיא מַבּוּל שֶׁלְּאֵשׁ אָמַר לָהֶם לֹא מַבּוּל שֶׁלְּמַיִם וְלֹא מַבּוּל שֶׁלְּאֵשׁ הוּא מֵבִיא אֶלָּא הַקֹּדֶשׁ בָּרוּךְ הוּא רוֹצֶה לִתֵּן תּוֹרָה לְעַמּוֹ שֶׁנֶּאֱמַר יי עֹז לְעַמּוֹ יִתֵּן וְכֵיוָן שֶׁשָּׁמְעוּ מִפִּיו הַדָּבָר הַזֶּה פָּנוּ כֻלָּם וְהָלְכוּ אִישׁ אִישׁ לִמְקוֹמוֹ וּלְפִיכָךְ נִתְבְּעוּ אֻמּוֹת הָעוֹלָם בַּתּוֹרָה כְּדֵי שֶׁלֹּא לִתֵּן פִּתְחוֹן פֶּה לָהֶם כְּלַפֵּי שְׁכִינָה לוֹמַר אִלּוּ נִתְבַּעְנוּ כְּבַר קִבַּלְנוּ עָלֵינוּ הֲרֵי שֶׁנִּתְבְּעוּ וְלֹא קִבְּלוּ עֲלֵיהֶם שֶׁנֶּאֱמַר וַיֹּאמַר יי מִסִּינַי בָּא וְזָרַח מִשֵּׂעִיר לָמוֹ הוֹפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֹ אֵשׁ דָּת לָמוֹ נִגְלָה עַל בְּנֵי עֵשָׂו הָרָשָׁע וְאָמַר לָהֶם מְקַבְּלִים אַתֶּם עֲלֵיכֶם אֶת הַתּוֹרָה אָמְרוּ לוֹ מַה כָּתוּב בָּהּ אָמַר לָהֶם לֹא תִרְצָח אָמְרוּ לוֹ זוֹ הִיא יְרֻשָּׁה שֶׁהוֹרִישָׁנוּ אָבִינוּ שֶׁנֶּאֱמַר וְעַל חַרְבְּךָ תִחְיֶה נִגְלָה עַל בְּנֵי עַמּוֹן וּמוֹאָב אָמַר לָהֶם מְקַבְּלִים אַתֶּם אֶת הַתּוֹרָה אָמְרוּ לוֹ מַה כָּתוּב בָּהּ אָמַר לָהֶם לֹא תִנְאָף אָמְרוּ לוֹ כֻּלָּנוּ מִנִּאוּף דִכְתִיב וַתַּהֲרֶיןָ שְׁתֵּי בְנוֹת לוֹט מֵאֲבִיהֶן וְהֵיאָךְ נְקַבְּלָהּ נִגְלָה עַל בְּנֵי יִשְׁמָעֵאל אָמַר לָהֶם מְקַבְּלִים אַתֶּם עֲלֵיכֶם אֶת הַתּוֹרָה אָמְרוּ לוֹ מַה כָּתוּב בָּהּ אָמַר לָהֶם לֹא תִגְנֹב אָמְרוּ לוֹ בְּזוֹ הַבְּרָכָה נִתְבָּרַךְ אָבִינוּ דִכְתִיב וְהוּא יִהְיֶה פֶּרֶא אָדָם וּכְתִיב כִּי גֻנֹּב גֻּנַּבְתִּי וּכְשֶׁבָּא אֵצֶל יִשְׂרָאֵל מִימִינוֹ אֵשׁ דָּת לָמוֹ פָּתְחוּ כֻלָּם פִּיהֶם וְאָמְרוּ כֹּל אֲשֶׁר דִּבֶּר יי נַעֲשֶׂה וְנִשְׁמָע וְכֵן הוּא אוֹמֵר עָמַד וַיְמֹדֶד אֶרֶץ רָאָה וַיַּתֵּר גּוֹיִם אָמַר רַבִּי שִׁמְעוֹן בֶּן אֶלְעָזָר אִם בְּשֶׁבַע מִצְווֹת שֶׁנִּצְטַוּוּ בְנֵי נֹחַ שֶׁקִּבְּלוּ עֲלֵיהֶן אֵינָן יְכֹלִין לַעֲמֹד בָּהֶן קַל וָחֹמֶר לַמִּצְווֹת שֶׁבַּתּוֹרָה מָשָׁל לְמֶלֶךְ שֶׁמִּנָּה לוֹ שְׁנֵי אֶפִּיטְרוֹפִּין אֶחָד מְמֻנֶּה עַל אוֹצָר שֶׁלַּתֶּבֶן וְאֶחָד מְמֻנֶּה עַל אוֹצָר שֶׁלַּכֶּסֶף וְשֶׁלַּזָּהָב זֶה שֶׁהָיָה מְמֻנֶּה עַל הַתֶּבֶן נֶחְשַׁד וְהָיָה מִתְרָעֵם עַל שֶׁלֹּא מִנּוּ אוֹתוֹ עַל אוֹצָר שֶׁלַּכֶּסֶף וְשֶׁלַּזָּהָב וְזֶה שֶׁהָיָה מְמֻנֶּה עַל הַכֶּסֶף וְעַל הַזָּהָב אָמַר לוֹ רֵיקָה בַּתֶּבֶן כָּפַרְתָּ בַּכֶּסֶף וְזָהָב עַל אַחַת כַּמָּה וְכַמָּה וַהֲלֹא דְּבָרִים קַל וָחֹמֶר וּמָה אִם בְּשֶׁבַע מִצְווֹת שֶׁנִּצְטַוּוּ בְנֵי נֹחַ לֹא יָכְלוּ לַעֲמֹד בָּהֶם עַל אַחַת כַּמָּה וְכַמָּה בְּכָל הַמִּצְווֹת שֶׁבַּתּוֹרָה וּמִפְּנֵי מָה לֹא נִתְּנָה תוֹרָה בְּאֶרֶץ יִשְׂרָאֵל שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר לְפִי שֶׁנִּתְּנָה תוֹרָה בְאַרְצוֹ לְפִיכָךְ לֹא קִבַּלְנוּ עָלֵינוּ דָּבָר אַחֵר שֶׁלֹּא לְהָטִיל מַחְלֹקֶת בֵּין הַשְּׁבָטִים שֶׁלֹּא יְהֵא זֶה אוֹמֵר בְּאַרְצִי נִתְּנָה תוֹרָה וְזֶה אוֹמֵר בְּאַרְצִי נִתְּנָה תוֹרָה לְפִיכָךְ נִתְּנָה תוֹרָה בַּמִּדְבָּר דֵּמוֹס פַּרְהֶסְיָא בִּמְקוֹם הֶפְקֵר בִּשְׁלֹשָׁה דְּבָרִים נִתְּנָה תּוֹרָה בַּמִּדְבָּר וּבָאֵשׁ וּבַמַּיִם לוֹמַר לָךְ מָה אֵלּוּ חִנָּם לְכָל בָּאֵי הָעוֹלָם כָּךְ דִּבְרֵי תוֹרָה חִנָּם לְכָל בָּאֵי הָעוֹלָם אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים עֲבָדִים לִמְלָכִים הָיוּ אַתָּה אוֹמֵר עֲבָדִים לִמְלָכִים הָיוּ אוֹ אֵינוֹ אֶלָּא עֲבָדִים לַעֲבָדִים הָיוּ כְּשֶׁהוּא אוֹמֵר וַיִּפְדְּךָ מִבֵּית עֲבָדִים מִיַּד פַּרְעֹה מֶלֶךְ מִצְרָיִם עֲבָדִים לַמְּלָכִים הָיוּ וְלֹא עֲבָדִים לַעֲבָדִים דָּבָר אַחֵר מִבֵּית עֲבָדִים מִבֵּית הָעוֹבְדִים שֶׁהָיוּ עוֹבְדִים עֲבוֹדָה זָרָה לֹא יִהְיֶה לְךָ אֱלֹהִים אֲחֵרִים עַל פָּנָי לָמָּה נֶאֱמַר לְפִי שֶׁנֶּאֱמַר אָנֹכִי יי אֱלֹהֶיךָ מָשָׁל לְמֶלֶךְ בָּשָׂר וָדָם שֶׁנִּכְנַס לִמְדִינָה אָמְרוּ לוֹ עֲבָדָיו גְּזֹר עֲלֵיהֶם גְּזֵרוֹת אָמַר לָהֶם לָאו כְּשֶׁיְּקַבְּלוּ אֶת מַלְכוּתִי אֶגְזֹר עֲלֵיהֶם גְּזֵרוֹת שֶׁאִם מַלְכוּתִי לֹא יְקַבֵּלוּ גְּזֵרוֹתַי לֹא יְקַבֵּלוּ כָּךְ אָמַר הַמָּקוֹם לְיִשְׂרָאֵל אָנֹכִי יי אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים לֹא יִהְיֶה לְךָ אֱלֹהִים אֲחֵרִים עַל פָּנָי אָמַר לָהֶם אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּמִצְרַיִם אָמְרוּ לוֹ כֵּן וְכַשֵּׁם שֶׁקִּבַּלְתֶּם מַלְכוּתִי עֲלֵיכֶם קַבְּלוּ גְּזֵרוֹתַי לֹא יִהְיֶה לְךָ אֱלֹהִים אֲחֵרִים עַל פָּנָי רַבִּי שִׁמְעוֹן בֶּן יוֹחַי אוֹמֵר הוּא שֶׁנֶּאֱמַר לְהַלָּן אֲנִי יי אֱלֹהֵיכֶם אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּסִינַי אָמְרוּ לוֹ הֵן וָהֵן קִבַּלְתֶּם מַלְכוּתִי קַבְּלוּ גְּזֵרוֹתַי כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ לֹא תַעֲשׂוּ וּכְמַעֲשֵׂה אֶרֶץ כְּנַעַן אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ וּבְחֻקֹּתֵיהֶם לֹא תֵלֵכוּ הוּא שֶׁנֶּאֱמַר כָּאן אָנֹכִי יי אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם אֲנִי הוּא שֶׁקִּבַּלְתֶּם עֲלֵיכֶם מַלְכוּתִי בְּסִינַי אָמְרוּ לוֹ הֵן הֵן קִבַּלְתֶּם מַלְכוּתִי בְּאַהֲבָה קַבְּלוּ גְּזֵרוֹתַי לֹא יִהְיֶה לְךָ אֱלֹהִים אֲחֵרִים לָמָּה נֶאֱמַר לְפִי שֶׁנֶּאֱמַר לֹא תַעֲשֶׂה לְךָ פֶסֶל כָּל תְּמוּנָה אֵין לִי אֶלָּא שֶׁלֹּא יַעֲשֶׂה הֶעָשׂוּי כְּבַר מְנַיִן שֶׁלֹּא יְקַיֵּם תִּלְמֹד לוֹמַר לֹא יִהְיֶה לְךָ אֱלֹהִים אֲחֵרִים אֱלֹהִים אֲחֵרִים וְכִי אֱלֹהוֹת הֵן וַהֲלֹא כְבָר נֶאֱמַר וְנָתְנוּ אֶת אֱלֹהֵיהֶם בָּאֵשׁ כִּי לֹא אֱלֹהִים הֵמָּה וּמַה תִּלְמֹד לוֹמַר אֱלֹהִים אֲחֵרִים אֶלָּא שֶׁאֲחֵרִים קוֹרְאִין אוֹתָם אֱלֹהוֹת דָּבָר אַחֵר אֱלֹהִים אֲחֵרִים שֶׁהֵם מְאַחֲרִין אֶת הַטּוֹבָה מִלָּבֹא לָעוֹלָם דָּבָר אַחֵר אֱלֹהִים אֲחֵרִים שֶׁהֵם עוֹשִׂין אֶת עוֹבְדֵיהֶם אֲחֵרִים דָּבָר אַחֵר אֱלֹהִים אֲחֵרִים שֶׁהֵם אֲחֵרִים לְעוֹבְדֵיהֶם וְכֵן הוּא אוֹמֵר אַף יִצְעַק אֵלָיו וְלֹא יַעֲנֶה מִצָּרָתוֹ לֹא יוֹשִׁיעֶנּוּ רַבִּי יוֹסֵה אוֹמֵר אֱלֹהִים אֲחֵרִים לָמָּה נֶאֱמַר שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר אִלּוּ נִקְרְאוּ בִשְׁמוֹ כְּבַר הָיָה בָּהֶם צֹרֶךְ וַהֲרֵי נִקְרְאוּ בִשְׁמוֹ וְאֵין בָּהֶם צֹרֶךְ וְאֵימָתַי נִקְרְאוּ בִשְׁמוֹ בִּימֵי אֱנוֹשׁ בֶּן שֵׁת שֶׁנֶּאֱמַר אָז הוּחַל לִקְרֹא בְּשֵׁם יי בְּאוֹתָהּ שָׁעָה עָלָה אוֹקֵיאָנוֹס וְהֵצִיף שְׁלִישׁוֹ שֶׁלָּעוֹלָם אָמַר לָהֶם הַמָּקוֹם אַתֶּם עֲשִׂיתֶם מַעֲשֶׂה חָדָשׁ וּקְרָאתֶם עַצְמְכֶם בִּשְׁמִי אַף אֲנִי אֶעֱשֶׂה מַעֲשֶׂה חָדָשׁ וְאֶקְרָא עַצְמִי בִּשְׁמִי שֶׁנֶּאֱמַר הַקּוֹרֵא לְמֵי הַיָּם וַיִּשְׁפְּכֵם עַל פְּנֵי הָאָרֶץ יי שְׁמוֹ רַבִּי אֱלִיעֶזֶר אוֹמֵר אֱלֹהִים אֲחֵרִים שֶׁהֵם מְחַדְּשִׁים לָהֶם אֱלָהוֹת בְּכָל יוֹם הָא כֵיצַד הָיָה לוֹ שֶׁלַּזָּהָב וְנִצְרַךְ לוֹ עֲשָׂאוֹ שֶׁלַּכֶּסֶף הָיָה לוֹ שֶׁלַּכֶּסֶף וְנִצְרַךְ לוֹ עֲשָׂאוֹ שֶׁלַּנְּחֹשֶׁת הָיָה לוֹ שֶׁלַּנְּחֹשֶׁת וְנִצְרַךְ לוֹ עֲשָׂאוֹ שֶׁלַּבַּרְזֵל שֶׁלַּבְּדִיל אוֹ שֶׁלָּעֹפֶרֶת וְכֵן הוּא אוֹמֵר חֲדָשִׁים מִקָּרֹב בָּאוּ רַבִּי יִצְחָק אוֹמֵר אִלּוּ נְפָרֵט לָהֶם כָּל שֵׁם עֲבוֹדָה זָרָה לֹא הָיָה מַסְפִּיק לָהֶם כָּל הָעוֹרוֹת שֶׁבָּעוֹלָם רַבִּי חֲנִינָא בֶּן אַנְטִיגֳנוֹס אוֹמֵר בֹּא וּרְאֵה לָשׁוֹן שֶׁתָּפְסָה תּוֹרָה לַמֹּלֶךְ כָּל שֶׁתַּמְלִיכֶנּוּ עָלֶיךָ אֲפִלּוּ קֵסָם אֶחָד אוֹ חֶרֶס רַבִּי אוֹמֵר אֱלֹהִים אֲחֵרִים שֶׁהֵם אַחֲרוֹנִים לְמִי שֶׁהוּא אַחֲרוֹן בַּמַּעֲשִׂים וּמִי הוּא אַחֲרוֹן שֶׁבַּמַּעֲשִׂים מִי שֶׁקּוֹרֵא אוֹתָם אֱלֹהוֹת עַל פָּנָי לָמָּה נֶאֱמַר שֶׁלֹּא לִתֵּן פִּתְחוֹן פֶּה לְיִשְׂרָאֵל לוֹמַר לֹא נִצְטַוָּה עַל עֲבוֹדָה זָרָה אֶלָּא מִי שֶׁיָּצָא מִמִּצְרַיִם לְכָךְ נֶאֱמַר עַל פָּנָי לוֹמַר מָה אֲנִי חַי וְקַיָּם לְעוֹלָם וּלְעוֹלְמֵי עוֹלָמִים אַף אַתָּה וּבְנָךְ וּבֶן בְּנָךְ לֹא תַעֲבֹד עֲבוֹדָה זָרָה עַד סוֹף כָּל הַדּוֹרוֹת לֹא תַעֲשֶׂה לְךָ פֶסֶל יָכֹל לֹא יַעֲשֶׂה לוֹ גְּלוּפָה אֲבָל יַעֲשֶׂה לוֹ אֲטוּמָה תִּלְמֹד לוֹמַר וְכָל תְּמוּנָה לֹא יַעֲשֶׂה לוֹ אֲטוּמָה אֲבָל יִטַּע לוֹ מַטָּע תִּלְמֹד לוֹמַר לֹא תִטַּע לְךָ אֲשֵׁרָה לֹא יִטַּע לוֹ מַטָּע אֲבָל יַעֲשֶׂה לוֹ שֶׁלָּעֵץ תִּלְמֹד לוֹמַר כָּל עֵץ לֹא יַעֲשֶׂה לוֹ שֶׁלָּעֵץ אֲבָל יַעֲשֶׂה לוֹ שֶׁלָּאֶבֶן תִּלְמֹד לוֹמַר וְאֶבֶן מַשְׂכִּית לֹא יַעֲשֶׂה לוֹ שֶׁלָּאֶבֶן אֲבָל יַעֲשֶׂה לוֹ שֶׁלַּכֶּסֶף תִּלְמֹד לוֹמַר אֱלֹהֵי כֶסֶף לֹא יַעֲשֶׂה לוֹ שֶׁלַּכֶּסֶף אֲבָל יַעֲשֶׂה לוֹ שֶׁלַּזָּהָב תִּלְמֹד לוֹמַר וֵאלֹהֵי זָהָב לֹא יַעֲשֶׂה לוֹ שֶׁלַּזָּהָב אֲבָל יַעֲשֶׂה לוֹ שֶׁלַּנְּחֹשֶׁת שֶׁלַּבְּדִיל שֶׁלָּעוֹפֶרֶת תִּלְמֹד לוֹמַר וֵאלֹהֵי מַסֵּכָה לֹא תַעֲשׂוּ לֹא יַעֲשֶׂה לוֹ דְמוּת כָּל אֵלֶּה אֲבָל יַעֲשֶׂה לוֹ דְמוּת כָּל סָמֶל תִּלְמֹד לוֹמַר פֶּן תַּשְׁחִתוּן וַעֲשִׂיתֶם לָכֶם פֶּסֶל תְּמוּנַת כָּל סָמֶל לֹא יַעֲשֶׂה לוֹ דְמוּת כָּל סָמֶל אֲבָל יַעֲשֶׂה לוֹ דְמוּת בְּהֵמָה חַיָּה וָעוֹף תִּלְמֹד לוֹמַר תַּבְנִית כָּל בְּהֵמָה אֲשֶׁר בָּאָרֶץ תַּבְנִית כָּל צִפּוֹר כָּנָף לֹא יַעֲשֶׂה לוֹ דְמוּת כָּל אֵלֶּה אֲבָל יַעֲשֶׂה לוֹ דְמוּת דָּגִים וַחֲגָבִים שְׁקָצִים וּרְמָשִׂים תִּלְמֹד לוֹמַר תַּבְנִית כָּל רֹמֵשׂ בָּאֲדָמָה תַּבְנִית כָּל דָּגָה אֲשֶׁר בַּמַּיִם לֹא יַעֲשֶׂה לוֹ דְמוּת כָּל אֵלֶּה אֲבָל יַעֲשֶׂה לוֹ דְמוּת חַמָּה וּלְבָנָה כּוֹכָבִים וּמַזָּלוֹת תִּלְמֹד לוֹמַר וּפֶן תִּשָּׂא עֵינֶיךָ הַשָּׁמַיְמָה וְרָאִיתָ אֶת הַשֶּׁמֶשׁ וְאֶת הַיָּרֵחַ וְאֶת הַכּוֹכָבִים כֹּל צְבָא הַשָּׁמַיִם וְנִדַּחְתָּ וְהִשְׁתַּחֲוִיתָ לָהֶם וַעֲבַדְתָּם אֲשֶׁר חָלַק יי אֱלֹהֶיךָ אֹתָם לְכֹל הָעַמִּים תַּחַת כָּל הַשָּׁמָיִם לֹא יַעֲשֶׂה לוֹ דְמוּת כָּל אֵלֶּה אֲבָל יַעֲשֶׂה לוֹ דְמוּת מַלְאָכִים כְּרוּבִים וְאוֹפַנִּים וְחַשְׁמַלִּים תִּלְמֹד לוֹמַר אֲשֶׁר בַּשָּׁמַיִם אִי אֲשֶׁר בַּשָּׁמַיִם יָכֹל דְּמוּת חַמָּה וּלְבָנָה וְכוֹכָבִים וּמַזָּלוֹת תִּלְמֹד לוֹמַר מִמַּעַל לֹא דְּמוּת מַלְאָכִים לֹא דְּמוּת כְּרוּבִים לֹא דְּמוּת אוֹפַנִּים לֹא יַעֲשֶׂה לוֹ דְמוּת כָּל אֵלֶּה אֲבָל יַעֲשֶׂה לוֹ דְמוּת תְּהוֹם וְחֹשֶׁךְ וַאֲפֵלָה תִּלְמֹד לוֹמַר וַאֲשֶׁר בָּאָרֶץ מִתָּחַת וַאֲשֶׁר בַּמַּיִם מִתַּחַת לָאָרֶץ וַאֲשֶׁר בַּמַּיִם מִתַּחַת לָאָרֶץ לְהָבִיא אֶת הַבּוּבְיָא דִּבְרֵי רַבִּי עֲקִיבָה וְיֵשׁ אוֹמְרִים לְהָבִיא אֶת הַשַּׁבְרִירִים כָּל כָּךְ רָדַף הַכָּתוּב אַחַר יֵצֶר הָרָע שֶׁלֹּא לִתֵּן לוֹ מָקוֹם לִמְצֹא לוֹ אֲמַתְלַת הֶתֵּר לֹא תִשְׁתַּחֲוֶה לָהֶם וְלֹא תָעָבְדֵם לָמָּה נֶאֱמַר לְפִי שֶׁהוּא אוֹמֵר וַיֵּלֶךְ וַיַּעֲבֹד אֱלֹהִים אֲחֵרִים וַיִּשְׁתַּחוּ לְחַיֵּב עַל הָעֲבוֹדָה בִּפְנֵי עַצְמָהּ וְעַל הִשְׁתַּחֲוָאָה בִּפְנֵי עַצְמָהּ אַתָּה אוֹמֵר כֵּן אוֹ אֵינוֹ חַיָּב עַד שֶׁיַּעֲבֹד וְיִשְׁתַּחֲוֶה תִּלְמֹד לוֹמַר לֹא תִשְׁתַּחֲוֶה לָהֶם וְלֹא תָעָבְדֵם לְחַיֵּב עַל כָּל אֶחָד בִּפְנֵי עַצְמוֹ דָּבָר אַחֵר לֹא תִשְׁתַּחֲוֶה לָהֶם וְלֹא תָעָבְדֵם לָמָּה נֶאֱמַר לְפִי שֶׁהוּא אוֹמֵר זֹבֵחַ לָאֱלֹהִים יָחֳרָם בִּלְתִּי לַיי לְבַדּוֹ עֹנֶשׁ שָׁמַעְנוּ אַזְהָרָה מְנַיִן תִּלְמֹד לוֹמַר לֹא תִשְׁתַּחֲוֶה לָהֶם וְלֹא תָעָבְדֵם וְכֵן הוּא אוֹמֵר כִּי לֹא תִשְׁתַּחֲוֶה לְאֵל אַחֵר כִּי אָנֹכִי יי אֱלֹהֶיךָ אֵל קַנָּא וְכִי אֲנִי אֱלוֹהַּ שֶׁלַּקִּנְאָה אֲנִי שַׁלִּיט בַּקִּנְאָה וְאֵין קִנְאָה שׁוֹלֶטֶת בִּי אֲנִי שַׁלִּיט בַּנּוּמָה וְאֵין הַנּוּמָה שׁוֹלֶטֶת בִּי שֶׁנֶּאֱמַר הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל דָּבָר אַחֵר כִּי אָנֹכִי יי אֱלֹהֶיךָ אֵל קַנָּא בַּקִּנְאָה אֲנִי נִפְרָע מֵהֶם מִן עֲבוֹדָה זָרָה אֲבָל רַחוּם וְחַנּוּן אֲנִי בִּדְבָרִים אֲחֵרִים שָׁאַל פִילוֹסוֹפוֹס אֶחָד אֶת רַבָּן גַּמְלִיאֵל כָּתוּב בְּתוֹרָתְכֶם כִּי אָנֹכִי יי אֱלֹהֶיךָ אֵל קַנָּא וְכִי יֵשׁ כֹּחַ בָּעֲבוֹדָה זָרָה לְהִתְקַנּוֹת בָּהּ גִּבּוֹר מִתְקַנֵּא בְּגִבּוֹר חָכָם מִתְקַנֵּא בְּחָכָם עָשִׁיר מִתְקַנֵּא בְּעָשִׁיר אֶלָּא יֵשׁ כֹּחַ בָּעֲבוֹדָה זָרָה לְהִתְקַנּוֹת בָּהּ אָמַר לוֹ אִלּוּ אָדָם קוֹרֵא לְכַלְבּוֹ בְשֵׁם אָבִיו וּכְשֶׁהוּא נוֹדֵר נוֹדֵר בְּחַיֵּי כֶלֶב זֶה בְּמִי הָאָב מִתְקַנֵּא בַּבֵּן אוֹ בַּכֶּלֶב אָמַר לוֹ יֵשׁ לְמִקְצָתָהּ צֹרֶךְ אָמַר לוֹ מָה רָאִיתָ אָמַר לוֹ הֲרֵי שֶׁנָּפְלָה דְּלֵקָה בִמְדִינָה פְּלוֹנִית וְהֻצַּל בֵּית עֲבוֹדָה זָרָה שֶׁלָּהּ לֹא שֶׁעָמְדָה לְעַצְמָהּ אָמַר לוֹ אֶמְשֹׁל לָךְ מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁיּוֹצֵא לַמִּלְחָמָה עִם מִי נִלְחָם עִם הַחַיִּים אוֹ עִם הַמֵּתִים אָמַר לוֹ עִם הַחַיִּים אָמַר לוֹ הוֹאִיל וְאֵין לְמִקְצָתָהּ צֹרֶךְ מִפְּנֵי מָה אֵינוֹ מְבַטְּלָהּ אָמַר לוֹ וְכִי לְדָבָר אֶחָד אַתֶּם עוֹבְדִין וַהֲרֵי אַתֶּם עוֹבְדִין לַחַמָּה וְלַלְּבָנָה וְלַכּוֹכָבִים וְלַמַּזָּלוֹת לֶהָרִים וְלַגְּבָעוֹת לַאֲפִיקִים וְגֵיאָיוֹת וַאֲפִלּוּ לְאָדָם יְאַבֵּד עוֹלָמוֹ מִפְּנֵי הַשּׁוֹטִים שֶׁנֶּאֱמַר אָסֹף אָסֵף כֹּל מֵעַל פְּנֵי הָאֲדָמָה נְאֻם יי אָסֵף אָדָם וּבְהֵמָה אָסֵף עוֹף הַשָּׁמַיִם וּדְגֵי הַיָּם וְהַמַּכְשֵׁלוֹת אֶת הָרְשָׁעִים וְהִכְרַתִּי אֶת הָאָדָם מֵעַל פְּנֵי הָאֲדָמָה נְאֻם יי אָמַר לוֹ הוֹאִיל וְנִכְשְׁלוּ בָהּ רְשָׁעִים מִפְּנֵי מָה אֵינוֹ מַעֲבִירָהּ מִן הָעוֹלָם אָמַר לוֹ מִפְּנֵי הַשּׁוֹטִין אָמַר לוֹ אִם כֵּן אַף לְאָדָם עוֹבְדִין וְהִכְרַתִּי אֶת הָאָדָם מֵעַל פְּנֵי הָאֲדָמָה פֹּקֵד עֲוֹן אָבֹת עַל בָּנִים בִּזְמַן שֶׁאֵינָן מְסֹרָגִין אוֹ בִּזְמַן שֶׁהֵן מְסֹרָגִין הָא כֵיצַד רָשָׁע בֶּן רָשָׁע בֶּן רָשָׁע רַבִּי נָתָן אוֹמֵר קוֹצֵץ בֶּן קוֹצֵץ בֶּן קוֹצֵץ כֵּיוָן שֶׁשָּמַע מֹשֶׁה אֶת הַדָּבָר הַזֶּה וַיִּקֹּד אַרְצָה וַיִּשְׁתָּחוּ אָמַר חַס וְשָׁלוֹם אֵין בְּיִשְׂרָאֵל רָשָׁע בֶּן רָשָׁע בֶּן רָשָׁע כַּשֵּׁם שֶׁמִּדַּת פֻּרְעָנוּת לְאַרְבָּעָה דּוֹרוֹת כָּךְ מִדַּת הַטּוֹב לְאַרְבָּעָה דּוֹרוֹת תִּלְמֹד לוֹמַר לָאֲלָפִים אִי לָאֲלָפִים שׁוֹמֵעַ אֲנִי מִעוּט אֲלָפִים שְׁנַיִם תִּלְמֹד לוֹמַר לְאֶלֶף דּוֹר לְאֵין חֵקֶר וְאֵין מִסְפָּר לְאֹהֲבַי וּלְשֹׁמְרֵי מִצְוֹתָי לְאֹהֲבַי זֶה אַבְרָהָם אָבִינוּ וְכַיּוֹצֵא בּוֹ וּלְשֹׁמְרֵי מִצְוֹתָי אֵלּוּ הַנְּבִיאִים וְהַזְּקֵנִים רַבִּי נָתָן אוֹמֵר לְאֹהֲבַי וּלְשֹׁמְרֵי מִצְוֹתָי אֵלּוּ יִשְׂרָאֵל שֶׁהֵם יוֹשְׁבִין בְּאֶרֶץ יִשְׂרָאֵל וְנוֹתְנִין נַפְשָׁם עַל הַמִּצְווֹת מַה לָּךְ יוֹצֵא לֵהָרֵג עַל שֶׁמַּלְתִּי אֶת בְּנִי מַה לָּךְ יוֹצֵא לִשָּׂרֵף עַל שֶׁקָּרָאתִי בַתּוֹרָה מַה לָּךְ יוֹצֵא לִצָּלֵב עַל שֶׁאָכַלְתִּי הַמַּצָּה מַה לָּךְ לוֹקֶה מֵאָה פַרְגֵּל עַל שֶׁנָּטַלְתִּי אֶת הַלּוּלָב וְאוֹמֵר אֲשֶׁר הֻכֵּיתִי בֵּית מְאַהֲבָי מַכּוֹת אֵלּוּ גָּרְמוּ לִי לֵאָהֵב לְאָבִי שֶׁבַּשָּׁמַיִם לֹא תִשָּׂא אֶת שֵׁם יי אֱלֹהֶיךָ לַשָּׁוְא אַף שְׁבוּעַת שָׁוְא הָיְתָה בַּכְּלָל אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם וַהֲרֵי הַכָּתוּב מוֹצִיאָהּ מִכְּלָלָהּ וּמַחְמִיר עָלֶיהָ וּפוֹטְרָהּ מִן הַקָּרְבָּן וְכַשֵּׁם שֶׁהִיא פְטוּרָה מִן הַקָּרְבָּן כָּךְ תְּהֵא פְטוּרָה מִן הַמַּכּוֹת תִּלְמֹד לוֹמַר לֹא תִשָּׂא אֶת שֵׁם יי אֱלֹהֶיךָ לַשָּׁוְא כִּי לֹא יְנַקֶּה מִכְּלָל קָרְבָּן יָצָאת מִכְּלָל מַכּוֹת לֹא יָצָאת דָּבָר אַחֵר לֹא תִשָּׂא לָמָּה נֶאֱמַר לְפִי שֶׁהוּא אוֹמֵר וְלֹא תִשָּׁבְעוּ בִשְׁמִי לַשָּׁקֶר אֵין לִי אֶלָּא שֶׁלֹּא יִשָּׁבַע מְנַיִן שֶׁלֹּא יְקַבֵּל עָלָיו לְהִשָּׁבַע תִּלְמֹד לוֹמַר לֹא תִשָּׂא אֶת שֵׁם יי אֱלֹהֶיךָ עַד שֶׁלֹּא קִבַּלְתָּ עָלֶיךָ לְהִשָּׁבַע הֲרֵינִי לָךְ אֱלֹהִים מִשֶּׁקִּבַּלְתָּ עָלֶיךָ לְהִשָּׁבַע הֲרֵינִי לָךְ לַדַּיָּן שֶׁנֶּאֱמַר כִּי לֹא יְנַקֶּה יי אֵת אֲשֶׁר יִשָּׂא אֶת שְׁמוֹ לַשָּׁוְא אֵי אֶפְשָׁר לוֹמַר לֹא יְנַקֶּה שֶׁכְּבָר נֶאֱמַר וְנַקֶּה וְאֵי אֶפְשָׁר לוֹמַר וְנַקֶּה שֶׁכְּבָר נֶאֱמַר לֹא יְנַקֶּה אֱמֹר מֵעַתָּה מְנַקֶּה הוּא לַשָּׁבִים וְאֵינוֹ מְנַקֶּה לְשֶׁאֵינָן שָׁבִים מִפְּנֵי אַרְבָּעָה דְּבָרִים אֵלּוּ הָלַךְ רַבִּי מַתְיָה בֶּן חָרָשׁ אֵצֶל רַבִּי אֶלְעָזָר הַקַּפָּר לְלוּדְיָא אָמַר לוֹ רַבִּי שָׁמַעְתָּ בְּאַרְבַּע חִלּוּקֵי כַּפָּרָה שֶׁהָיָה רַבִּי יִשְׁמָעֵאל דּוֹרֵשׁ אָמַר לוֹ כָּתוּב אֶחָד אוֹמֵר שׁוּבוּ בָנִים שׁוֹבָבִים הָא לָמַדְתָּ שֶׁתְּשׁוּבָה מְכַפֶּרֶת וְכָתוּב אֶחָד אוֹמֵר כִּי בַיּוֹם הַזֶּה יְכַפֵּר עֲלֵיכֶם הָא לָמַדְנוּ שֶׁיּוֹם הַכִּפּוּרִים מְכַפֵּר וְכָתוּב אֶחָד אוֹמֵר אִם יְכֻפַּר הֶעָוֹן הַזֶּה לָכֶם עַד תְּמֻתוּן הָא לָמַדְתָּ שֶׁמִּיתָה מְכַפֶּרֶת וְכָתוּב אֶחָד אוֹמֵר וּפָקַדְתִּי בְשֵׁבֶט פִּשְׁעָם וּבִנְגָעִים עֲוֹנָם הָא לָמַדְנוּ שֶׁיִּסּוּרִין מְכַפְּרִין כֵּיצַד יִתְקַיְּמוּ אַרְבָּעָה כְּתוּבִים אֵלּוּ הָעוֹבֵר עַל מִצְוַת עֲשֵׂה וְעָשָׂה תְּשׁוּבָה אֵינוֹ זָז מִשָּׁם עַד שֶׁמּוֹחֲלִין לוֹ וְעַל זֶה נֶאֱמַר שׁוּבוּ בָנִים שׁוֹבָבִים והָעוֹבֵר עַל מִצְוַת לֹא תַעֲשֶׂה וְעָשָׂה תְּשׁוּבָה אֵין כֹּחַ בִּתְשׁוּבָה לְכַפֵּר אֶלָּא הַתְּשׁוּבָה תּוֹלָה וְיוֹם הַכִּפּוּרִים מְכַפֵּר וְעַל זֶה נֶאֱמַר כִּי בַיּוֹם הַזֶּה יְכַפֵּר עֲלֵיכֶם וְהַמֵּזִיד עַל כְּרֵתוֹת וְעַל מִיתוֹת בֵּית דִּין וְעָשָׂה תְּשׁוּבָה אֵין כֹּחַ בִּתְשׁוּבָה לִתְלוֹת וְלֹא בְיוֹם הַכִּפּוּרִים לְכַפֵּר אֶלָּא תְּשׁוּבָה וְיוֹם הַכִּפּוּרִים מְכַפְּרִין מַחְצָה וְיִסּוּרִין מְמָרְקִין וּמְכַפְּרִין מַחְצָה וְעַל זֶה נֶאֱמַר וּפָקַדְתִּי בְשֵׁבֶט פִּשְׁעָם וּבִנְגָעִים עֲוֹנָם מִי שֶׁמְּחַלֵּל שֵׁם שָׁמַיִם וְעָשָׂה תְּשׁוּבָה אֵין כֹּחַ בִּתְשׁוּבָה לִתְלוֹת וְלֹא בְיוֹם הַכִּפּוּרִים לְכַפֵּר וְלֹא יִסּוּרִין בִּלְבַד מְמָרְקִין אֶלָּא הַתְּשׁוּבָה וְיוֹם הַכִּפּוּרִים תּוֹלִין וְיוֹם הַמִּיתָה וְיִסּוּרִין מְמָרְקִין וְעַל זֶה נֶאֱמַר אִם יְכֻפַּר הֶעָו‍ן הַזֶּה לָכֶם עַד תְּמֻתוּן וְאוֹמֵר אִם יִתְכַּפֵּר עֲוֹן בֵּית עֵלִי בְּזֶבַח וּבְמִנְחָה בְּזֶבַח וּבְמִנְחָה אֵינוֹ מִתְכַּפֵּר אֲבָל מִתְכַּפֵּר הוּא בְמִיתָה רַבִּי אוֹמֵר שׁוֹמֵעַ אֲנִי שֶׁלֹּא יְכַפֵּר יוֹם מִיתָה כְּשֶׁהוּא אוֹמֵר בְּפִתְחִי אֶת קִבְרוֹתֵיכֶם הָא לָמַדְתָּ שֶׁיּוֹם הַמִּיתָה מְכַפֵּר רַבִּי אוֹמֵר כָּל שֶׁהוּא מִלֹּא תִשָּׂא וּלְמַעְלָן הַתְּשׁוּבָה מְכַפֶּרֶת מִלֹּא תִשָּׂא וּלְמַטָּה וְלֹא תִּשָּׂא עִמָּהֶם הַתְּשׁוּבָה תּוֹלָה וְיוֹם הַכִּפּוּרִים מְכַפֵּר וְאֵי זֶה הוּא מִלֹּא תִשָּׂא וּלְמַעְלָה עֲשֵׂה וְלֹא תַּעֲשֶׂה חוּץ מִלֹּא תִשָּׂא מִלֹּא תִשָּׂא וּלְמַטָּה דְּבָרִים שֶׁחַיָּבִין עֲלֵיהֶם מִיתַת בֵּית דִּין מִיתָה בִּידֵי שָׁמַיִם כָּרֵת ומלקות אַרְבָּעִים חַטָּאוֹת וַאֲשָׁמוֹת וְלֹא תִּשָּׂא עִמָּהֶם זָכוֹר וְשָׁמוֹר שְׁנֵיהֶם נֶאֶמְרוּ בְדִבּוּר אֶחָד מְחַלְלֶיהָ מוֹת יוּמָת וּבְיוֹם הַשַּׁבָּת שְׁנֵי כְבָשִׂים שְׁנֵיהֶם בְּדִבּוּר אֶחָד נֶאֶמְרוּ עֶרְוַת אֵשֶׁת אָחִיךָ יְבָמָהּ יָבֹא עָלֶיהָ שְׁנֵיהֶם נֶאֶמְרוּ בְּדִבּוּר אֶחָד לֹא תִלְבַּשׁ שַׁעַטְנֵז גְּדִלִים תַּעֲשֶׂה לָּךְ שְׁנֵיהֶם נֶאֶמְרוּ בְּדִבּוּר אֶחָד מַה שֶּׁאֵי אֶפְשָׁר לְאָדָם לוֹמַר כֵּן שֶׁנֶּאֱמַר אַחַת דִּבֶּר אֱלֹהִים שְׁתַּיִם זוּ שָׁמָעְתִּי וְאוֹמֵר הֲלוֹא כֹה דְבָרִי כָּאֵשׁ נְאֻם יי זָכוֹר וְשָׁמוֹר זָכוֹר מִלְּפָנָיו וְשָׁמוֹר מִלְּאַחֲרָיו מִכָּן אָמְרוּ מוֹסִיפִין מֵחוֹל עַל הַקֹּדֶשׁ מָשָׁל לִזְאֵב שֶׁהוּא טוֹרֵד מִלְּפָנָיו וּמִלְּאַחֲרָיו אֶלְעָזָר בֶּן חֲנַנְיָה בֶּן חִזְקִיָּה בֶּן חֲנַנְיָה בֶּן גָּרוֹן אוֹמֵר זָכוֹר אֶת יוֹם הַשַּׁבָּת לְקַדְּשׁוֹ תְּהֵא זוֹכְרוֹ מֶאֶחָד בַּשַּׁבָּת שֶׁאִם יִתְמַנֶּה לָךְ מָנָה יָפָה תְּהֵא מְתַקְּנוֹ לְשֵׁם שַׁבָּת רַבִּי יִצְחָק אוֹמֵר לֹא תְהֵא מוֹנֶה כְּדֶרֶךְ שֶׁאֲחֵרִים מוֹנִין אֶלָּא תְּהֵא מוֹנֶה לְשֵׁם שַׁבָּת לְקַדְּשׁוֹ לְקַדְּשׁוֹ בִּבְרָכָה מִכָּן אָמְרוּ מְקַדְּשִׁין עַל הַיַּיִן בִּכְנִיסָתוֹ אֵין לִי אֶלָּא קְדֻשָּׁה לַיּוֹם קְדֻשָּׁה לַלַּיְלָה מְנַיִן תִּלְמֹד לוֹמַר וּשְׁמַרְתֶּם אֶת הַשַּׁבָּת אֵין לִי אֶלָּא שַׁבָּת יָמִים טוֹבִים מְנַיִן תִּלְמֹד לוֹמַר אֵלֶּה מוֹעֲדֵי יי מִקְרָאֵי קֹדֶשׁ אֲשֶׁר תִּקְרְאוּ אֹתָם בְּמוֹעֲדָם שֵׁשֶׁת יָמִים תַּעֲבֹד וְעָשִׂיתָ כָּל מְלַאכְתֶּךָ וְכִי אֶפְשָׁר לוֹ לְאָדָם לַעֲשׁוֹת כָּל מְלַאכְתּוֹ בְּשֵׁשֶׁת יָמִים אֶלָּא שְׁבֹת כְּאִלּוּ כָּל מְלַאכְתָּךְ עֲשׂוּיָה דָּבָר אַחֵר שְׁבֹת מִמַּחְשֶׁבֶת עֲבוֹדָה וְאוֹמֵר אִם תָּשִׁיב מִשַּׁבָּת רַגְלֶךָ עֲשׂוֹת חֲפָצֶךָ בְּיוֹם קָדְשִׁי וְקָרָאתָ לַשַּׁבָּת עֹנֶג לִקְדוֹשׁ יי מְכֻבָּד וְכִבַּדְתּוֹ מֵעֲשׂוֹת דְּרָכֶיךָ מִמְּצוֹא חֶפְצְךָ וְדַבֵּר דָּבָר וְאוֹמֵר אָז תִּתְעַנַּג עַל יי וְיוֹם הַשְּׁבִיעִי שַׁבָּת לַיי אֱלֹהֶיךָ לָמָּה נֶאֱמַר לְפִי שֶׁהוּא אוֹמֵר כָּל הָעֹשֶׂה מְלָאכָה בְּיוֹם הַשַּׁבָּת מוֹת יוּמָת עֹנֶשׁ שָׁמַעְנוּ אַזְהָרָה מְנַיִן תִּלְמֹד לוֹמַר וְיוֹם הַשְּׁבִיעִי שַׁבָּת לַיי אֱלֹהֶיךָ לֹא תַעֲשֶׂה כָל מְלָאכָה אֵין לִי אֶלָּא עֹנֶשׁ וְאַזְהָרָה עַל מְלֶאכֶת הַיּוֹם עֹנֶשׁ וְאַזְהָרָה עַל מְלֶאכֶת הַלַּיְלָה מְנַיִן תִּלְמֹד לוֹמַר מְחַלְלֶיהָ מוֹת יוּמָת עֹנֶשׁ שָׁמַעְנוּ וְאַזְהָרָה לֹא שָׁמַעְנוּ תִּלְמֹד לוֹמַר וְיוֹם הַשְּׁבִיעִי שַׁבָּת לַיי אֱלֹהֶיךָ שֶׁאֵין תִּלְמֹד לוֹמַר שַׁבָּת אֶלָּא לְהָבִיא אֶת הַלַּיְלָה בִּכְלַל אַזְהָרָה דִּבְרֵי רַבִּי אַחַי בֶּן יֹאשִׁיָּה אַתָּה וּבִנְךָ וּבִתֶּךָ אֵלּוּ הַקְּטַנִּים אוֹ אֵלּוּ הַגְּדוֹלִים אָמַרְתָּ וַהֲלֹא כְבָר מֻזְהָרִים הֵם הָא מַה תִּלְמֹד לוֹמַר אַתָּה וּבִנְךָ וּבִתֶּךָ אֵלּוּ קְטַנִּים וְעַבְדְּךָ וַאֲמָתֶךָ אֵלּוּ בְּנֵי בְרִית אַתָּה אוֹמֵר אֵלּוּ בְּנֵי בְרִית אוֹ אֵינוֹ אֶלָּא עֶבֶד עָרֵל כְּשֶׁהוּא אוֹמֵר וְיִנָּפֵשׁ בֶּן אֲמָתְךָ וְהַגֵּר הֲרֵי עֶבֶד עָרֵל אָמוּר הָא מַה תִּלְמֹד לוֹמַר וְעַבְדְּךָ וַאֲמָתֶךָ אֵלּוּ בְּנֵי בְרִית וְגֵרְךָ זֶה גֵּר צֶדֶק אוֹ אֵינוֹ אֶלָּא גֵּר תּוֹשָׁב כְּשֶׁהוּא אוֹמֵר וְהַגֵּר הֲרֵי גֵּר תּוֹשָׁב אָמוּר הָא מַה תִּלְמֹד לוֹמַר וְגֵרְךָ זֶה גֵּר צֶדֶק כִּי שֵׁשֶׁת יָמִים עָשָׂה יי אֶת הַשָּׁמַיִם וְאֶת הָאָרֶץ אֶת הַיָּם וְאֶת כָּל אֲשֶׁר בָּם וַיָּנַח בַּיּוֹם הַשְּׁבִיעִי עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ מַגִּיד שֶׁהַיָּם שָׁקוּל כְּנֶגֶד כָּל מַעֲשֵׂה בְרֵאשִׁית וַיָּנַח בַּיּוֹם הַשְּׁבִיעִי וְכִי יֵשׁ לְפָנָיו יְגִיעָה וַהֲלֹא כְבָר נֶאֱמַר לֹא יִיעַף וְלֹא יִיגָע וְאוֹמֵר נֹתֵן לַיָּעֵף כֹּחַ וְאוֹמֵר בִּדְבַר יי שָׁמַיִם נַעֲשׂוּ וּמַה תִּלְמֹד לוֹמַר וַיָּנַח אֶלָּא כִּבְיָכֹל הִכְתִּיב עַל עַצְמוֹ שֶׁבָּרָא אֶת עוֹלָמוֹ בְּשִׁשָּׁה יָמִים וְנָח בַּשְּׁבִיעִי וַהֲרֵי דְבָרִים קַל וָחֹמֶר מִי שֶׁאֵין לְפָנָיו יְגִיעָה הכתיב עַל עַצְמוֹ שֶׁבָּרָא עוֹלָמוֹ בְּשִׁשָּׁה ונח בַּשְּׁבִיעִי אָדָם שֶׁנֶּאֱמַר בּוֹ אָדָם לְעָמָל יוּלָּד עַל אַחַת כַּמָּה וְכַמָּה עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ בֵּרְכוֹ בַמָּן וְקִדְּשׁוֹ בַמָּן דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר בֵּרְכוֹ בַמָּן וְקִדְּשׁוֹ בַּבְּרָכָה רַבִּי יִצְחָק אוֹמֵר בֵּרְכוֹ בַמָּן וְקִדְּשׁוֹ בַּמְּקוֹשֵׁשׁ רַבִּי שִׁמְעוֹן בֶּן יוֹחַי אוֹמֵר בֵּרְכוֹ בַמָּן וְקִדְּשׁוֹ בַּמְּאוֹרוֹת רַבִּי שִׁמְעוֹן בֶּן יְהוּד אִישׁ כְּפַר עַכּוֹ אוֹמֵר מִשּׁוּם רַבִּי שִׁמְעוֹן בֵּרְכוֹ בַמָּן וְקִדְּשׁוֹ בִמְאוֹר פָּנָיו שֶׁלָּאָדָם עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ כַּבֵּד אֶת אָבִיךָ וְאֶת אִמֶּךָ שׁוֹמֵעַ אֲנִי בִּדְבָרִים תִּלְמֹד לוֹמַר כַּבֵּד אֶת יי מֵהוֹנֶךָ בְּמַאֲכַל וּבְמִשְׁתֶּה וּבִכְסוּת נְקִיָּה דָּבָר אַחֵר כַּבֵּד אֶת אָבִיךָ לְפִי שֶׁנֶּאֱמַר כִּי אִישׁ אִישׁ אֲשֶׁר יְקַלֵּל אֶת אָבִיו וְאֶת אִמּוֹ אֵין לִי אֶלָּא אִישׁ אִשָּׁה טוּמְטוּם וְאַנְדְּרוֹגִינוֹס מְנַיִן תִּלְמֹד לוֹמַר כַּבֵּד אֶת אָבִיךָ וְאֶת אִמֶּךָ מִכָּל מָקוֹם מַה כָּבוֹד לֹא חָלַק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס אַף מוֹרָא לֹא תַחְלֹק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס דִּבְרֵי רַבִּי יִשְׁמָעֵאל רַבִּי יְהוּדָה בֶּן בְּתֵירָא אוֹמֵר הֲרֵי הוּא אוֹמֵר אִישׁ אִמּוֹ וְאָבִיו תִּירָאוּ וְאֶת שַׁבְּתֹתַי תִּשְׁמֹרוּ מָה שַׁבָּת לֹא חָלַק בּוֹ בֵּין אִישׁ לְאִשָּׁה וטוּמְטוּם וְאַנְדְּרוֹגִינוֹס אַף מוֹרָא לֹא תַחְלֹק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס רַבִּי אוֹמֵר חָבִיב כִּבּוּד אָב וָאֵם לִפְנֵי מִי שֶׁאָמַר וְהָיָה הָעוֹלָם שֶׁשָּׁקַל כְּבוֹדָן כִּכְבוֹדוֹ וּמוֹרָאָן כְּמוֹרָאוֹ וְקִלְלָתָן כְּקִלְלָתוֹ כְּתִיב כַּבֵּד אֶת אָבִיךָ וְאֶת אִמֶּךָ וּכְנֶגְדּוֹ כְּתִיב כַּבֵּד אֶת יי מֵהוֹנֶךָ הִקִּישׁ כִּבּוּד אָב וָאֵם לְכִבּוּד הַמָּקוֹם כְּתִיב אִישׁ אִמּוֹ וְאָבִיו תִּירָאוּ וּכְנֶגְדּוֹ כְּתִיב אֶת יי אֱלֹהֶיךָ תִּירָא הִקִּישׁ מוֹרָא אָב וָאֵם לְמוֹרָא הַמָּקוֹם כְּתִיב וּמְקַלֵּל אָבִיו וְאִמּוֹ וּכְנֶגְדּוֹ כְּתִיב אִישׁ כִּי יְקַלֵּל אֱלֹהָיו הִקִּישׁ קִלְלַת אָב וָאֵם לְקִלְלַת הַמָּקוֹם בֹּא וּרְאֵה מַתַּן שְׂכָרָן נֶאֱמַר כַּבֵּד אֶת יי מֵהוֹנֶךָ וּכְנֶגְדּוֹ כְּתִיב וְיִמָּלְאוּ אֲסָמֶיךָ שָׂבָע וְאָמַר כַּבֵּד אֶת אָבִיךָ וְאֶת אִמֶּךָ וּכְנֶגְדּוֹ לְמַעַן יַאֲרִיכֻן יָמֶיךָ אֶת יי אֱלֹהֶיךָ תִּירָא וְזָרְחָה לָכֶם יִרְאֵי שְׁמִי שֶׁמֶשׁ צְדָקָה אִישׁ אִמּוֹ וְאָבִיו תִּירָאוּ וְאֶת שַׁבְּתֹתַי תִּשְׁמֹרוּ מָה אָמוּר בַּשַּׁבָּת אִם תָּשִׁיב מִשַּׁבָּת רַגְלֶךָ אָז תִּתְעַנַּג עַל יי וְהִרְכַּבְתִּיךָ עַל בָּמֳתֵי אָרֶץ רַבִּי אוֹמֵר גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁאָדָם מְכַבֵּד אֶת אִמּוֹ יוֹתֵר מֵאָבִיו לְפִי שֶׁהִיא מְשַׁדְּלַתּוּ בִּדְבָרִים לְפִיכָךְ הִקְדִּים אֶת הָאָב לָאֵם בַּכִּבּוּד וְגָלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁאָדָם מִתְיָרֵא מֵאָבִיו יוֹתֵר מֵאִמּוֹ לְפִי שֶׁהוּא מְלַמְּדוֹ תּוֹרָה לְפִיכָךְ הִקְדִּים הָאֵם לָאָב בַּמּוֹרָא מָקוֹם שֶׁחָסֵר הִשְׁלִים אוֹ כָּל הַקּוֹדֵם בַּמִּקְרָא קוֹדֵם בַּמַּעֲשֶׂה תִּלְמֹד לוֹמַר אִישׁ אִמּוֹ וְאָבִיו תִּירָאוּ מַגִּיד שֶׁשְּׁנֵיהֶן שְׁקוּלִין זֶה כָזֶה כַּבֵּד אֶת אָבִיךָ וְאֶת אִמֶּךָ אִם כִּבַּדְתָּן לְמַעַן יַאֲרִיכֻן יָמֶיךָ וְאִם לָאו לְמַעַן יִקְצְרוּן יָמֶיךָ שֶׁדִּבְרֵי תוֹרָה נוֹטָרִיקוֹן שֶׁכֵּן דִּבְרֵי תוֹרָה נִדְרָשִׁין מִכְּלַל הֵן לָאו מִכְּלַל לָאו הֵן עַל הָאֲדָמָה אֲשֶׁר יי אֱלֹהֶיךָ נֹתֵן לָךְ מִכָּן אָמְרוּ כָּל מִצְוָה שֶׁמַּתַּן שְׂכָרָהּ בְּצִדָּהּ אֵין בֵּית דִּין שֶׁלְּמַטָּה מֻזְהָרִין עָלֶיהָ לֹא תִרְצָח לָמָּה נֶאֱמַר לְפִי שֶׁנֶּאֱמַר שֹׁפֵךְ דַּם הָאָדָם עֹנֶשׁ שָׁמַעְנוּ אַזְהָרָה לֹא שָׁמַעְנוּ תִּלְמֹד לוֹמַר לֹא תִרְצָח לֹא תִנְאָף לָמָּה נֶאֱמַר לְפִי שֶׁהוּא אוֹמֵר מוֹת יוּמַת הַנֹּאֵף וְהַנֹּאָפֶת עֹנֶשׁ שָׁמַעְנוּ אַזְהָרָה לֹא שָׁמַעְנוּ תִּלְמֹד לוֹמַר לֹא תִנְאָף לֹא תִגְנֹב לָמָּה נֶאֱמַר לְפִי שֶׁהוּא אוֹמֵר וְגֹנֵב אִישׁ וּמְכָרוֹ עֹנֶשׁ שָׁמַעְנוּ אַזְהָרָה מְנַיִן תִּלְמֹד לוֹמַר לֹא תִגְנֹב הֲרֵי זֶה אַזְהָרָה לְגוֹנֵב נֶפֶשׁ אַתָּה אוֹמֵר לְגוֹנֵב נֶפֶשׁ אוֹ אֵינוֹ אֶלָּא אַזְהָרָה לְגוֹנֵב מָמוֹן כְּשֶׁהוּא אוֹמֵר לֹא תִּגְנֹבוּ הֲרֵי אַזְהָרָה לְגוֹנֵב מָמוֹן הָא מַה תִּלְמֹד לוֹמַר לֹא תִגְנֹב בְּגוֹנֵב נְפָשׁוֹת הַכָּתוּב מְדַבֵּר אוֹ הֲרֵי זֶה לְגוֹנֵב מָמוֹן וְהַלָּה אַזְהָרָה לְגוֹנֵב נֶפֶשׁ אָמַרְתָּ צֵא וּלְמַד מִשְּׁלֹשׁ עֶשְׂרֵה מִדּוֹת וְעוֹד אָמַרְתָּ שָׁלֹשׁ מִצְווֹת נֶאֶמְרוּ בְּעִנְיַן זֶה שְׁתַּיִם מְפֹרָשׁוֹת וְאַחַת סְתוּמָה נִלְמַד סְתוּמָה מִמְּפֹרָשׁוֹת מַה מְפֹרָשׁוֹת מִצְווֹת שֶׁחַיָּבִין עֲלֵיהֶן מִיתַת בֵּית דִּין אַף סְתוּמָה מִצְוָה שֶׁחַיָּבִין עָלֶיהָ מִיתַת בֵּית דִּין הָא אֵין עָלֶיךָ לוֹמַר כְּלָשׁוֹן אַחֲרוֹן אֶלָּא כְּלָשׁוֹן רִאשׁוֹן הֲרֵי זֶה אַזְהָרָה לְגוֹנֵב נֶפֶשׁ וְהַלָּה אַזְהָרָה לְגוֹנֵב מָמוֹן לֹא תִרְצָח לֹא תִנְאָף לֹא תִגְנֹב לֹא תַעֲנֶה בְרֵעֲךָ עֵד שָׁקֶר לָמָּה נֶאֱמַר לְפִי שֶׁהוּא אוֹמֵר וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו עֹנֶשׁ שָׁמַעְנוּ אַזְהָרָה לֹא שָׁמַעְנוּ תִּלְמֹד לוֹמַר לֹא תִרְצָח לֹא תִנְאָף לֹא תִגְנֹב לֹא תַעֲנֶה בְרֵעֲךָ עֵד שָׁקֶר כֵּיצַד נִתְּנוּ עֲשֶׂרֶת הַדִּבְּרוֹת חֲמִשָּׁה עַל לוּחַ זֶה וַחֲמִשָּׁה עַל לוּחַ זֶה כְּתִיב אָנֹכִי יי אֱלֹהֶיךָ וּכְנֶגְדּוֹ לֹא תִרְצָח מַגִּיד הַכָּתוּב שֶׁכָּל מִי שֶׁשּׁוֹפֵךְ דָּם מַעֲלֶה עָלָיו הַכָּתוּב כְּאִלּוּ מְמַעֵט בִּדְמוּת הַמֶּלֶךְ מָשָׁל לְמֶלֶךְ בָּשָׂר וָדָם שֶׁנִּכְנַס לַמְּדִינָה וְהֶעֱמִיד לוֹ אִיקוֹנוֹת וְעָשָׂה לוֹ צְלָמִים וְטָבְעוּ לוֹ מַטְבְּעוֹת לְאַחַר זְמַן כָּפוּ לוֹ אִיקוֹנוֹתָיו שִׁבְּרוּ לוֹ צְלָמָיו וּבִטְּלוּ לוֹ מַטְבְּעוֹתָיו וּמִעֲטוּ בִּדְמוּתוֹ שֶׁלַּמֶּלֶךְ כָּךְ כָּל מִי שֶׁהוּא שׁוֹפֵךְ דָּמִים מַעֲלֶה עָלָיו הַכָּתוּב כְּאִלּוּ מְמַעֵט בִּדְמוּת הַמֶּלֶךְ שֶׁנֶּאֱמַר שֹׁפֵךְ דַּם הָאָדָם בָּאָדָם דָּמוֹ יִשָּׁפֵךְ כִּי בְּצֶלֶם אֱלֹהִים עָשָׂה אֶת הָאָדָם כְּתִיב לֹא יִהְיֶה לְךָ וּכְתִיב כְּנֶגְדּוֹ לֹא תִנְאָף מַגִּיד הַכָּתוּב שֶׁכָּל מִי שֶׁעוֹבֵד עֲבוֹדָה זָרָה מַעֲלֶה עָלָיו הַכָּתוּב כְּאִלּוּ מְנָאֵף אַחַר הַמָּקוֹם שֶׁנֶּאֱמַר הָאִשָּׁה הַמְּנָאָפֶת תַּחַת אִישָׁהּ תִּקַּח אֶת זָרִים וְכָתוּב וַיֹּאמֶר יי אֵלַי עוֹד לֵךְ אֱהַב אִשָּׁה אֲהֻבַת רֵעַ וּמְנָאָפֶת כְּאַהֲבַת יי אֶת בְּנֵי יִשְׂרָאֵל וְהֵם פֹּנִים אֶל אֱלֹהִים אֲחֵרִים וְאֹהֲבֵי אֲשִׁישֵׁי עֲנָבִים כְּתִיב לֹא תִשָּׂא אֶת שֵׁם יי אֱלֹהֶיךָ לַשָּׁוְא וּכְנֶגְדּוֹ כְּתִיב לֹא תִגְנֹב מַגִּיד הַכָּתוּב שֶׁכָּל מִי שֶׁהוּא גּוֹנֵב לַסּוֹף בָּא לִידֵי שְׁבוּעַת שָׁוְא שֶׁנֶּאֱמַר הֲגָנֹב רָצֹחַ וְנָאֹף וְהִשָּׁבֵעַ לַשֶּׁקֶר וּכְתִיב אָלֹה וְכַחֵשׁ וְרָצֹחַ וְגָנֹב וְנָאֹף כְּתִיב זָכוֹר אֶת יוֹם הַשַּׁבָּת לְקַדְּשׁוֹ וּכְנֶגְדּוֹ כְּתִיב לֹא תַעֲנֶה מַגִּיד הַכָּתוּב שֶׁכָּל מִי שֶׁמְּחַלֵּל אֶת הַשַּׁבָּת מֵעִיד לִפְנֵי מִי שֶׁאָמַר וְהָיָה הָעוֹלָם שֶׁלֹּא בָרָא עוֹלָמוֹ לְשִׁשָּׁה יָמִים וְלֹא נָח בַּשְּׁבִיעִי וְכָל מִי שֶׁמְּשַׁמֵּר אֶת הַשַּׁבָּת מֵעִיד לִפְנֵי מִי שֶׁאָמַר וְהָיָה הָעוֹלָם שֶׁבָּרָא עוֹלָמוֹ לְשִׁשָּׁה יָמִים וְנָח בַּשְּׁבִיעִי שֶׁנֶּאֱמַר וְאַתֶּם עֵדַי נְאֻם יי וַאֲנִי אֵל כְּתִיב כַּבֵּד אֶת אָבִיךָ וְאֶת אִמֶּךָ וּכְנֶגְדּוֹ כְּתִיב לֹא תַחְמֹד מַגִּיד הַכָּתוּב שֶׁכָּל מִי שֶׁהוּא חוֹמֵד סוֹף מוֹלִיד בֶּן שֶׁהוּא מְקַלֵּל אֶת אָבִיו וְאֶת אִמּוֹ וּמְכַבֵּד לְמִי שֶׁאֵינוֹ אָבִיו לְכָךְ נִתְּנוּ עֲשֶׂרֶת הַדִּבְּרוֹת חֲמִשָּׁה עַל לוּחַ זֶה וַחֲמִשָּׁה עַל לוּחַ זֶה דִּבְרֵי רַבִּי חֲנִינָא בֶּן גַּמְלִיאֵל וַחֲכָמִים אוֹמְרִים עֲשָׂרָה עַל לוּחַ זֶה וַעֲשָׂרָה עַל לוּחַ זֶה שֶׁנֶּאֱמַר אֶת הַדְּבָרִים הָאֵלֶּה דִּבֶּר יי עַל שְׁנֵי לֻחֹת אֲבָנִים וְאוֹמֵר שְׁנֵי שָׁדַיִךְ כִּשְׁנֵי עֳפָרִים תְּאוֹמֵי צְבִיָּה וְאוֹמֵר יָדָיו גְּלִילֵי זָהָב מְמֻלָּאִים בַּתַּרְשִׁישׁ לֹא תַחְמֹד רַבִּי אוֹמֵר כָּתוּב אֶחָד אוֹמֵר לֹא תַחְמֹד וְכָתוּב אֶחָד אוֹמֵר לֹא תִתְאַוֶּה כֵּיצַד יִתְקַיְּמוּ שְׁנֵי מִקְרָאוֹת הַלָּלוּ הֲרֵי זֶה אַזְהָרָה לָעוֹקֵף אַחַר הַנּוֹאֵף לֹא תַחְמֹד בֵּית רֵעֶךָ כְּלָל וְעַבְדּוֹ וַאֲמָתוֹ וְשׁוֹרוֹ וַחֲמֹרוֹ פְּרָט כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט וּכְשֶׁהוּא אוֹמֵר וְכֹל אֲשֶׁר לְרֵעֶךָ חָזַר וְכָלַל אִי כָלַל כַּכְּלָל הָרִאשׁוֹן הֲרֵי אָמַרְתָּ לָאו אֶלָּא חָזַר וְכָלַל כְּלָל וּפְרָט וּכְלָל אֵי אַתָּה דָן אֶלָּא כְּעֵין הַפְּרָט מַה הַפְּרָט מְפֹרָשׁ בְּדָבָר שֶׁהוּא קוֹנֶה וּמַקְנֶה אַף כְּלָל בְּדָבָר שֶׁהוּא קוֹנֶה וּמַקְנֶה אִי מַה הַפְּרָט מְפֹרָשׁ בַּנְּכָסִים הַמִּטַּלְטְלִין שֶׁאֵין לָהֶם אַחְרָיוּת אַף אֵין לִי אֶלָּא נְכָסִים הַמִּטַּלְטְלִין שֶׁאֵין לָהֶם אַחְרָיוּת וּכְשֶׁהוּא אוֹמֵר בְּמִשְׁנֵה תּוֹרָה שָׂדֵהוּ עַל כָּרְחָךְ מַה הַפְּרָט מְפֹרָשׁ בְּדָבָר שֶׁהוּא קוֹנֶה וּמַקְנֶה אַף אֵין לִי אֶלָּא בְּדָבָר שֶׁהוּא קוֹנֶה וּמַקְנֶה אִי מַה הַפְּרָט מְפֹרָשׁ בְּדָבָר שֶׁאֵינוֹ בָא בִּרְשׁוּתָךְ אֶלָּא בִּרְצוֹן בְּעָלִים אַף אֵין לִי אֶלָּא דָּבָר שֶׁאֵי אֶפְשָׁר לָבֹא בִּרְשׁוּתָךְ אֶלָּא בִּרְצוֹן בְּעָלִים יָצָא שֶׁאַתָּה חוֹמֵד בִּתּוֹ לִבְנָךְ אוֹ בְנוֹ לְבִתָּךְ אוֹ אֲפִלּוּ חוֹמֵד בְּדִבּוּר תִּלְמֹד לוֹמַר לֹא תַחְמֹד כֶּסֶף וְזָהָב עֲלֵיהֶם וְלָקַחְתָּ לָךְ מַה לְּהַלָּן עַד שֶׁעוֹשֶׂה מַעֲשֶׂה אַף כָּן עַד שֶׁעוֹשֶׂה מַעֲשֶׂה וְכָל הָעָם רֹאִים אֶת הַקּוֹלֹת רוֹאִין הַנִּרְאֶה וְשׁוֹמְעִין הַנִּשְׁמָע דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר רוֹאִין וְשׁוֹמְעִין הַנִּרְאֶה רוֹאִין דָּבָר שֶׁלָּאֵשׁ יוֹצֵא מִפִּי הַגְּבוּרָה וְנֶחְצָב עַל הַלּוּחוֹת שֶׁנֶּאֱמַר קוֹל יי חֹצֵב לַהֲבוֹת אֵשׁ וְכָל הָעָם רֹאִים אֶת הַקּוֹלֹת קוֹל קוֹלֵי קוֹלוֹת וְלַפִּיד לַפִּידֵי לַפִּידִים וְכַמָּה קוֹלוֹת הָיוּ וְכַמָּה לַפִּידִים הָיוּ אֶלָּא שֶׁהָיוּ מַשְׁמִיעִים אֶת הָאָדָם לְפִי כֹחוֹ שֶׁנֶּאֱמַר קוֹל יי בַּכֹּחַ רַבִּי אוֹמֵר לְהוֹדִיעַ שְׁבָחָן שֶׁלְּיִשְׂרָאֵל שֶׁכְּשֶׁעָמְדוּ כֻלָּן לִפְנֵי הַר סִינַי לְקַבֵּל אֶת הַתּוֹרָה הָיוּ שׁוֹמְעִין אֶת הַדִּבּוּר וּמְפָרְשִׁים אוֹתוֹ שֶׁנֶּאֱמַר יְסֹבְבֶנְהוּ יְבוֹנְנֵהוּ שֶׁכֵּיוָן שֶׁהָיוּ שׁוֹמְעִין הַדִּבּוּר מְפָרְשִׁים אוֹתוֹ רַבִּי אֱלִיעֶזֶר אוֹמֵר לְהוֹדִיעַ שְׁבָחָן שֶׁלְּיִשְׂרָאֵל שֶׁכְּשֶׁעָמְדוּ כֻּלָּן לִפְנֵי הַר סִינַי לְקַבֵּל אֶת הַתּוֹרָה מַגִּיד שֶׁלֹּא הָיָה בָהֶן סוֹמִין שֶׁנֶּאֱמַר וְכָל הָעָם רֹאִים מַגִּיד שֶׁלֹּא הָיָה בָהֶן אִלְּמִים שֶׁנֶּאֱמַר וַיַּעֲנוּ כָל הָעָם יַחְדָּו וּמְלַמֵּד שֶׁלֹּא הָיָה בָהֶן חֵרְשִׁין שֶׁנֶּאֱמַר כֹּל אֲשֶׁר דִּבֶּר יי נַעֲשֶׂה וְנִשְׁמָע וּמְנַיִן שֶׁלֹּא הָיָה בָהֶם חִגְּרִים שֶׁנֶּאֱמַר וַיִּתְיַצְּבוּ בְּתַחְתִּית הָהָר וּמְלַמֵּד שֶׁלֹּא הָיָה בָּהֶם טִפְּשִׁים שֶׁנֶּאֱמַר אַתָּה הָרְאֵתָ לָדַעַת רַבִּי נָתָן אוֹמֵר מְנַיִן אַתָּה אוֹמֵר שֶׁהֶרְאָה הַמָּקוֹם לְאַבְרָהָם אָבִינוּ גֵּיהִנָּם וּמַתַּן תּוֹרָה וּקְרִיעַת יַם סוּף שֶׁנֶּאֱמַר וַיְהִי הַשֶּׁמֶשׁ בָּאָה וַעֲלָטָה הָיָה וְהִנֵּה תַנּוּר עָשָׁן זֶה גֵּיהִנָּם שֶׁנֶּאֱמַר וְתַנּוּר לוֹ בִּירוּשָׁלִָם וְלַפִּיד אֵשׁ זֶה מַתַּן תּוֹרָה שֶׁנֶּאֱמַר וְכָל הָעָם רֹאִים אֶת הַקּוֹלֹת וְאֶת הַלַּפִּידִם אֲשֶׁר עָבַר בֵּין הַגְּזָרִים הָאֵלֶּה זֶה קְרִיעַת יַם סוּף שֶׁנֶּאֱמַר לְגֹזֵר יַם סוּף לִגְזָרִים הֶרְאָהוּ בֵּית הַמִּקְדָּשׁ וְסֵדֶר קָרְבָּנוֹת שֶׁנֶּאֱמַר וַיֹּאמֶר אֵלָיו קְחָה לִי עֶגְלָה מְשֻׁלֶּשֶׁת וְעֵז מְשֻׁלֶּשֶׁת וְאַיִל מְשֻׁלָּשׁ וְתֹר וְגוֹזָל הֶרְאָהוּ אַרְבַּע מַלְכִיּוֹת שֶׁהֵן עֲתִידִין לְשֶׁעָבַד אֶת בָּנָיו שֶׁנֶּאֱמַר וַיְהִי הַשֶּׁמֶשׁ לָבוֹא וְתַרְדֵּמָה נָפְלָה עַל אַבְרָם וְהִנֵּה אֵימָה חֲשֵׁכָה גְדֹלָה נֹפֶלֶת עָלָיו אֵימָה זוֹ מַלְכוּת בָּבֶל חֲשֵׁכָה זוֹ מַלְכוּת מָדַי גְדֹלָה זוֹ מַלְכוּת יָוָן נֹפֶלֶת זוֹ מַלְכוּת רְבִיעִית וְיֵשׁ מַחְלִיפִין בַּדָּבָר נֹפֶלֶת זוֹ מַלְכוּת בָּבֶל דִּכְתִיב נָפְלָה בָּבֶל גְדֹלָה זוֹ מַלְכוּת מָדַי שֶׁנֶּאֱמַר גִּדַּל הַמֶּלֶךְ אֲחַשְׁוֵרוֹשׁ חֲשֵׁכָה זוֹ מַלְכוּת יָוָן שֶׁהֶחְשִׁיכָה עֵינֵיהֶם שֶׁלְּיִשְׂרָאֵל בְּתַעְנִית אֵימָה זוֹ מַלְכוּת רְבִיעִית שֶׁנֶּאֱמַר דְּחִילָה וְאֵימְתָנִי וְתַקִּיפָא יַתִּירָה וַיַּרְא הָעָם וַיָּנֻעוּ אֵין נוּעַ בְּכָל מָקוֹם אֶלָּא זִיעַ שֶׁנֶּאֱמַר נוֹעַ תָּנוּעַ אֶרֶץ וַיַּעַמְדוּ מֵרָחֹק חוּץ מִשְּׁנֵים עָשָׂר מִיל מַגִּיד שֶׁהָיוּ יִשְׂרָאֵל נִרְתָּעִים לַאֲחוֹרֵיהֶם שְׁנֵים עָשָׂר מִיל וְחוֹזְרִין לִפְנֵיהֶם שְׁנֵים עָשָׂר מִיל הֲרֵי עֶשְׁרִים וְאַרְבָּעָה מִיל עַל כָּל דִּבּוּר וְדִבּוּר נִמְצְאוּ מְהַלְּכִים בְּאוֹתוֹ הַיּוֹם מָאתַיִם וְאַרְבָּעִים מִיל בְּאוֹתָהּ שָׁעָה אָמַר הַקֹּדֶשׁ בָּרוּךְ הוּא לְמַלְאֲכֵי הַשָּׁרֵת דַּדּוּ וְסַיְּעוּ אֶת אֲחֵיכֶם שֶׁנֶּאֱמַר מַלְכֵי צְבָאוֹת יִדֹּדוּן יִדֹּדוּן יִדֹּדוּן בַּהֲלִיָכה וְיִדֹּדוּן בַּחֲזָרָה וְלֹא מַלְאֲכֵי הַשָּׁרֵת בִּלְבַד אֶלָּא אַף הַקֹּדֶשׁ בָּרוּךְ הוּא שֶׁנֶּאֱמַר שְׂמֹאלוֹ תַּחַת לְרֹאשִׁי וִימִינוֹ תְּחַבְּקֵנִי רַבִּי יְהוּדָה בְּרַבִּי אִלְעַי אוֹמֵר לְפִי שֶׁהָיוּ יִשְׂרָאֵל מְשֻׁלְהָבִין מֵחֲמַת הָאֵשׁ שֶׁלְּמַעְלָן אָמַר הַקֹּדֶשׁ בָּרוּךְ הוּא לַעֲנָנֵי כָבוֹד הַזִּילוּ טַל חַיִּים עַל בָּנַי שֶׁנֶּאֱמַר אֶרֶץ רָעָשָׁה אַף שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל וְאוֹמֵר גֶּשֶׁם נְדָבוֹת תָּנִיף אֱלֹהִים אֵימָתַי נֶעֱשָׂה כָּל הַכָּבוֹד הַזֶּה בְּשָׁעָה שֶׁהָיְתָה נָאָה שֶׁבָּאֻמּוֹת וּמְכַבֶּדֶת אֶת הַתּוֹרָה שֶׁנֶּאֱמַר וּנְוַת בַּיִת תְּחַלֵּק שָׁלָל וְאֵין שָׁלָל אֶלָּא תּוֹרָה שֶׁנֶּאֱמַר שָׂשׂ אָנֹכִי עַל אִמְרָתֶךָ כְּמוֹצֵא שָׁלָל רָב וַיֹּאמְרוּ אֶל מֹשֶׁה דַּבֵּר אַתָּה עִמָּנוּ וְנִשְׁמָעָה מַגִּיד שֶׁלֹּא הָיָה בָהֶם כֹּחַ לְקַבֵּל יוֹתֵר מֵעֲשֶׂרֶת הַדִּבְּרוֹת שֶׁנֶּאֱמַר אִם יֹסְפִים אֲנַחְנוּ לִשְׁמֹעַ אֶת קוֹל יי אֱלֹהֵינוּ עוֹד וָמָתְנוּ אֶלָּא קְרַב אַתָּה וּשְׁמָע מֵאוֹתָהּ שָׁעָה זָכוּ יִשְׂרָאֵל לְהַעֲמִיד מֵהֶם הַמָּקוֹם נְבִיאִים שֶׁנֶּאֱמַר נָבִיא אָקִים לָהֶם נָבִיא עָתִיד אֲנִי לְהַעֲמִיד מֵהֶם אֶלָּא שֶׁקָּדְמוּ הֵם בִּזְכוּת שֶׁנֶּאֱמַר וַיֹּאמֶר יי אֵלָי הֵיטִיבוּ אֲשֶׁר דִּבֵּרוּ אַשְׁרֵי בְּנֵי אָדָם שֶׁהַמָּקוֹם הוֹדָה לְדִבְרֵיהֶם וְכֵן הוּא אוֹמֵר כֵּן בְּנוֹת צְלָפְחָד דֹּבְרֹת כֵּן מַטֵּה בְנֵי יוֹסֵף דֹּבְרִים אַשְׁרֵי בְּנֵי אָדָם שֶׁהַמָּקוֹם הוֹדָה לְדִבְרֵיהֶם וְכֵן הוּא אוֹמֵר וַיֹּאמֶר יי סָלַחְתִּי כִּדְבָרֶךָ עֲתִידִים אֻמּוֹת הָעוֹלָם לוֹמַר אַשְׁרֵי אָדָם שֶׁהַמָּקוֹם הוֹדָה לִדְבָרָיו מִי יִתֵּן וְהָיָה לְבָבָם זֶה אִלּוּ אֶפְשָׁר לְהַעֲבִיר מַלְאַךְ הַמָּוֶת הָיִיתִי מַעֲבִירוֹ אֶלָּא שֶׁכְּבָר נִגְזְרָה גְּזֵרָה רַבִּי יוֹסֵה אוֹמֵר עַל תְּנַי כָּךְ עָמְדוּ יִשְׂרָאֵל עַל הַר סִינַי עַל תְּנַי שֶׁלֹּא יִשְׁלֹט בָּהֶם מַלְאַךְ הַמָּוֶת שֶׁנֶּאֱמַר אֲנִי אָמַרְתִּי אֱלֹהִים אַתֶּם וּבְנֵי עֶלְיוֹן כֻּלְּכֶם חִבַּלְתֶּם מַעֲשֵׂיכֶם אָכֵן כְּאָדָם תְּמוּתוּן וּכְאַחַד הַשָּׂרִים תִּפֹּלוּ וַיֹּאמֶר מֹשֶׁה אֶל הָעָם אַל תִּירָאוּ הֲרֵי מֹשֶׁה מְזָרְזָן לְהוֹדִיעַ חָכְמָתוֹ שֶׁלְּמֹשֶׁה הֵיאָךְ הָיָה עוֹמֵד וּמְפַיֵּס כָּל אוֹתָם הָאֲלָפִים וְהָרְבָבוֹת וְעָלָיו מְפֹרָשׁ בַּקַּבָּלָה הַחָכְמָה תָּעֹז לֶחָכָם מֵעֲשָׂרָה שַׁלִּיטִים כִּי לְבַעֲבוּר נַסּוֹת אֶתְכֶם בִּשְׁבִיל לְגַדֵּל אֶתְכֶם בֵּין הָאֻמּוֹת בָּא הָאֱלֹהִים וּבַעֲבוּר תִּהְיֶה יִרְאָתוֹ עַל פְּנֵיכֶם יִרְאָתוֹ זֶה בֹּשֶׁת פָּנִים סִימָן טוֹב בָּאָדָם שֶׁהוּא בַּיְשָׁן לְבִלְתִּי תֶחֱטָאוּ מַגִּיד שֶׁהַבֹּשֶׁת מְבִיאָה לִידֵי יִרְאַת חֵטְא שֶׁנֶּאֱמַר הֹבִישׁוּ כִּי תוֹעֵבָה עָשׂוּ גַּם בּוֹשׁ לֹא יֵבוֹשׁוּ גַּם הַכְלִים לֹא יָדָעוּ לָכֵן יִפְּלוּ בַנֹּפְלִים בְּעֵת פְּקַדְתִּים יִכָּשְׁלוּ אָמַר יי וַיַּעֲמֹד הָעָם מֵרָחֹק אֵלּוּ שְׁנֵים עָשָׂר מִיל מַגִּיד שֶׁהָיָה מַחֲנֶה שֶׁלְּיִשְׂרָאֵל שְׁנֵים עָשָׂר מִיל וּמְנַיִן שֶׁהָיָה מַחֲנֵה יִשְׂרָאֵל שְׁנֵים עָשָׂר מִיל שֶׁנֶּאֱמַר וַיַּחֲנוּ עַל הַיַּרְדֵּן מִבֵּית הַיְשִׁמֹת עַד אָבֵל הַשִּׁטִּים שְׁנֵים עָשָׂר מִיל וּמֹשֶׁה נִגַּשׁ אֶל הָעֲרָפֶל מִי גָּרַם לוֹ עַנְוְתָנוּתוֹ שֶׁנֶּאֱמַר וְהָאִישׁ מֹשֶׁה עָנָו מְאֹד מַגִּיד הַכָּתוּב שֶׁכָּל מִי שֶׁהוּא עָנָו סוֹפוֹ לְהַשְׁרוֹת שְׁכִינָה עִם הָאָדָם בָּאָרֶץ שֶׁנֶּאֱמַר כִּי כֹה אָמַר רָם וְנִשָּׂא שֹׁכֵן עַד וְקָדוֹשׁ שְׁמוֹ מָרוֹם וְקָדוֹשׁ אֶשְׁכּוֹן וְאֶת דַּכָּא וּשְׁפַל רוּחַ לְהַחֲיוֹת רוּחַ שְׁפָלִים וּלְהַחֲיוֹת לֵב נִדְכָּאִים וְאוֹמֵר רוּחַ אֲדֹנָי יי עָלָי יַעַן מָשַׁח יי אֹתִי לְבַשֵּׂר עֲנָוִים שְׁלָחַנִי לַחֲבֹשׁ לְנִשְׁבְּרֵי לֵב לִקְרֹא לִשְׁבוּיִם דְּרוֹר וְלַאֲסוּרִים פְּקַח קוֹחַ וְאוֹמֵר וְאֶת כָּל אֵלֶּה יָדִי עָשָׂתָה וַיִּהְיוּ כָל אֵלֶּה נְאֻם יי וְאֶל זֶה אַבִּיט אֶל עָנִי וּנְכֵה רוּחַ וְחָרֵד עַל דְּבָרִי וְאוֹמֵר זִבְחֵי אֱלֹהִים רוּחַ נִשְׁבָּרָה וְכָל מִי שֶׁהוּא גְּבַהּ לֵב גּוֹרֵם לְטַמֵּא אֶת הָאָרֶץ וּלְסַלֵּק אֶת הַשְּׁכִינָה שֶׁנֶּאֱמַר גְּבַהּ עֵינַיִם וּרְחַב לֵבָב אֹתוֹ לֹא אוּכָל וְכָל גָּבְהֵי לְבָב קְרוּיִים תּוֹעֵבָה שֶׁנֶּאֱמַר תּוֹעֲבַת יי כָּל גְּבַהּ לֵב עֲבוֹדָה זָרָה קְרוּיָה תּוֹעֵבָה שֶׁנֶּאֱמַר וְלֹא תָבִיא תוֹעֵבָה אֶל בֵּיתֶךָ כַּשֵּׁם שֶׁעֲבוֹדָה זָרָה מְטַמָּא אֶת הָאָרֶץ וּמְסַלֶּקֶת אֶת הַשְּׁכִינָה כָּךְ כָּל מִי שֶׁהוּא גְּבַהּ לֵב גּוֹרֵם לְטַמֵּא אֶת הָאָרֶץ וּלְסַלֵּק אֶת הַשְּׁכִינָה וּמֹשֶׁה נִגַּשׁ אֶל הָעֲרָפֶל אֲשֶׁר שָׁם הָאֱלֹהִים לִפְנִים מִשָּׁלֹשׁ מְחִיצוֹת חֹשֶׁךְ עָנָן וַעֲרָפֶל חֹשֶׁךְ מִבַּחוּץ עָנָן מִבִּפְנִים וַעֲרָפֶל לִפְנֵי וְלִפְנִים שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל וַיֹּאמֶר יי אֶל מֹשֶׁה כֹּה תֹאמַר בַּלָּשׁוֹן שֶׁאֲנִי אוֹמֵר כֹּה תֹאמַר אֶל בְּנֵי יִשְׂרָאֵל בִּלְשׁוֹן הַקֹּדֶשׁ כָּל מָקוֹם שֶׁנֶּאֱמַר כֹּה כָּכָה עֲנִיָּה וַאֲמִירָה הֲרֵי זֶה בִּלְשׁוֹן הַקֹּדֶשׁ אַתֶּם רְאִיתֶם כִּי מִן הַשָּׁמַיִם הֶפְרֵשׁ בֵּין שֶׁאָדָם רוֹאֶה וּבֵין שֶׁאֲחֵרִים מְשִׂיחִין לוֹ כְּשֶׁאֲחֵרִים מְשִׂיחִין לוֹ פְּעָמִים לִבּוֹ חָלוּק אֲבָל כָּאן אַתֶּם רְאִיתֶם רַבִּי נָתָן אוֹמֵר אַתֶּם רְאִיתֶם לָמָּה נֶאֱמַר לְפִי שֶׁהוּא אוֹמֵר יוֹדוּךָ יי כָּל מַלְכֵי אָרֶץ כִּי שָׁמְעוּ אִמְרֵי פִיךָ יָכֹל כַּשֵּׁם שֶׁשָּׁמְעוּ כָּךְ רָאוּ תִּלְמֹד לוֹמַר אַתֶּם רְאִיתֶם אֲבָל לֹא רָאוּ אֻמּוֹת הָעוֹלָם כִּי מִן הַשָּׁמַיִם דִּבַּרְתִּי עִמָּכֶם כָּתוּב אֶחָד אוֹמֵר כִּי מִן הַשָּׁמַיִם וְכָתוּב אֶחָד אוֹמֵר וַיֵּרֶד יי עַל הַר סִינַי כֵּיצַד יִתְקַיְּמוּ שְׁנֵי מִקְרָאוֹת הַלָּלוּ הִכְרִיעַ הַשְּׁלִישִׁי מִן הַשָּׁמַיִם הִשְׁמִיעֲךָ אֶת קֹלוֹ לְיַסְּרֶךָּ דִּבְרֵי רַבִּי יִשְׁמָעֵאל רַבִּי עֲקִיבָה אוֹמֵר כָּתוּב אֶחָד אוֹמֵר כִּי מִן הַשָּׁמַיִם וְכָתוּב אֶחָד אוֹמֵר וַיֵּרֶד יי עַל הַר סִינַי אֶל רֹאשׁ הָהָר מְלַמֵּד שֶׁהִרְכִּין הַקֹּדֶשׁ בָּרוּךְ הוּא שָׁמַיִם הָעֶלְיוֹנִים עַל רֹאשׁ הָהָר וְדִבֵּר עִמָּהֶן מִן הַשָּׁמַיִם שֶׁנֶּאֱמַר מִן הַשָּׁמַיִם הִשְׁמִיעֲךָ אֶת קֹלוֹ וְכֵן הוּא אוֹמֵר וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו רַבִּי אוֹמֵר וַיֵּרֶד יי עַל הַר סִינַי אֶל רֹאשׁ הָהָר וַיִּקְרָא יי לְמֹשֶׁה אֶל רֹאשׁ הָהָר וַיַּעַל מֹשֶׁה שׁוֹמֵעַ אֲנִי כִּשְׁמוּעוֹ אָמַרְתָּ וּמָה אֶחָד מְשַׁמֵּשׁ שַׁמָּשִׁין הֲרֵי הוּא בָּא בִמְקוֹמוֹ וְשֶׁלֹּא בִּמְקוֹמוֹ קַל וָחֹמֶר לִכְבוֹדוֹ שֶׁלְּמִי שֶׁאָמַר וְהָיָה הָעוֹלָם לֹא תַעֲשׂוּן אִתִּי רַבִּי יִשְׁמָעֵאל אוֹמֵר לֹא תַעֲשׂוּן דְּמוּת שַׁמָּשַׁי הַמְּשַׁמְּשִׁין לְפָנַי בַּמָּרוֹם לֹא דְּמוּת מַלְאָכִים וְלֹא דְּמוּת אוֹפַנִּים וְלֹא דְּמוּת כְּרוּבִים רַבִּי נָתָן אוֹמֵר לֹא תַעֲשׂוּן אוֹתִי שֶׁלֹּא תֹּאמַר עוֹשֶׂה אֲנִי לוֹ כְּמִין דְּמוּת וְאֶשְׁתַּחֲוֶה לוֹ תִּלְמֹד לוֹמַר לֹא תַעֲשׂוּן אוֹתִי וּכְתִיב וְנִשְׁמַרְתֶּם מְאֹד לְנַפְשֹׁתֵיכֶם כִּי לֹא רְאִיתֶם כָּל תְּמוּנָה רַבִּי עֲקִיבָה אוֹמֵר לֹא תַעֲשׂוּן אִתִּי שֶׁלֹּא תְנַהֲגוּ בִי כְּדֶרֶךְ שֶׁאֲחֵרִים מְנַהֲגִין בְּיִרְאוֹתֵיהֶן שֶׁכְּשֶׁהַטּוֹבָה בָּאָה עֲלֵיהֶם הֵם מְכַבְּדִין אֶת אֱלֹהֵיהֶם שֶׁנֶּאֱמַר עַל כֵּן יְזַבֵּחַ לְחֶרְמוֹ וִיקַטֵּר לְמִכְמַרְתּוֹ כִּי בָהֵמָּה שָׁמֵן חֶלְקוֹ וּמַאֲכָלוֹ בְּרִאָה וּכְשֶׁהַפֻּרְעָנוּת בָּאָה עֲלֵיהֶן הֵם מְקַלְּלִין אֶת אֱלֹהֵיהֶם שֶׁנֶּאֱמַר וְהָיָה כִי יִרְעַב וְהִתְקַצַּף וְקִלֵּל בְּמַלְכּוֹ וּבֵאלֹהָיו אֲבָל אַתֶּם אִם הֵבֵאתִי עֲלֵיכֶם אֶת הַטּוֹבָה תְּנוּ הוֹדָאָה הֵבֵאתִי עֲלֵיכֶם אֶת הַיִּסּוּרִין תְּנוּ הוֹדָאָה וְכֵן דָּוִד אוֹמֵר כּוֹס יְשׁוּעוֹת אֶשָּׂא וּבְשֵׁם יי אֶקְרָא צָרָה וְיָגוֹן אֶמְצָא וּבְשֵׁם יי אֶקְרָא וְכֵן אִיּוֹב אוֹמֵר יי נָתַן וַיי לָקָח יְהִי שֵׁם יי מְבֹרָךְ עַל מִדָּה טוֹבָה וְעַל מִדַּת פֻּרְעָנוּת מָה אִשְׁתּוֹ אוֹמֶרֶת לוֹ עֹדְךָ מַחֲזִיק בְּתֻמָּתֶךָ בָּרֵךְ אֱלֹהִים וָמֻת וְכֵן הוּא מֵשִׁיב וַיֹּאמֶר אֵלֶיהָ כְּדַבֵּר אַחַת הַנְּבָלוֹת תְּדַבֵּרִי גַּם אֶת הַטּוֹב נְקַבֵּל מֵאֵת הָאֱלֹהִים וְאֶת הָרָע לֹא נְקַבֵּל בְּכָל זֹאת לֹא חָטָא אִיּוֹב בִּשְׂפָתָיו אַנְשֵׁי דּוֹר הַמַּבּוּל הָיוּ כְעוּרִין בְּטוֹבָה וּכְשֶׁבָּאָה עֲלֵיהֶם הַפֻּרְעָנוּת קִבְּלוּ אוֹתָהּ בְּעַל כָּרְחָם אַנְשֵׁי סְדוֹם הָיוּ כְעוּרִין בְּטוֹבָה וּכְשֶׁבָּאָה עֲלֵיהֶן הַפֻּרְעָנוּת קִבְּלוּ אוֹתָהּ בְּעַל כָּרְחָם וַאֲנוּ שֶׁהָיִינוּ נָאִים בְּטוֹבָה לֹא נִהְיֶה נָאִים בַּפֻּרְעָנוּת וְעוֹד שֶׁיְּהֵא אָדָם שָׂמַח בַּיִּסּוּרִין יוֹתֵר מֵהַטּוֹבָה שֶׁאֲפִלּוּ אָדָם עוֹמֵד בְּטוֹבָה כָּל יָמָיו אֵינוֹ נִמְחָל לוֹ מִן הָעֲבֵרוֹת שֶׁבְּיָדוֹ וּמִי מוֹחֵל לוֹ הָעֲבֵרוֹת הֱוֵי אוֹמֵר הַיִּסּוּרִין רַבִּי אֱלִיעֶזֶר בֶּן יַעֲקֹב אוֹמֵר הֲרֵי הוּא אוֹמֵר מוּסַר יי בְּנִי אַל תִּמְאָס וְאַל תָּקֹץ בְּתוֹכַחְתּוֹ מִפְּנֵי מָה כִּי אֶת אֲשֶׁר יֶאֱהַב יי יוֹכִיחַ וּכְאָב אֶת בֵּן יִרְצֶה אָמַרְתָּ בֹּא וּרְאֵה מִי גָּרַם לְבֵן זֶה לְרַצּוֹת אֶת הָאָב הֱוֵי אוֹמֵר יִסּוּרִין רַבִּי מֵאִיר אוֹמֵר וְיָדַעְתָּ עִם לְבָבֶךָ כִּי כַּאֲשֶׁר יְיַסֵּר אִישׁ אֶת בְּנוֹ יי אֱלֹהֶיךָ מְיַסְּרֶךָּ יְהִי לִבָּךְ יוֹדֵעַ מַעֲשִׂים שֶׁעָשִׁיתָ וְיִסּוּרִין שֶׁהֵבֵאתִי עָלֶיךָ שֶׁלֹּא לְפִי מַעֲשֶׂיךָ הֵבֵאתִי עָלֶיךָ אֶת הַיִּסּוּרִין רַבִּי יוֹסֵה בְּרַבִּי יְהוּדָה אוֹמֵר חֲבִיבִין יִסּוּרִין שֶׁשְּׁמוֹ שֶׁלַּמָּקוֹם חָל בּוֹ שֶׁיִּסּוּרִין בָּאִין עָלָיו שֶׁנֶּאֱמַר יי אֱלֹהֶיךָ מְיַסְּרֶךָּ רַבִּי יוֹנָתָן אוֹמֵר חֲבִיבִין יִסּוּרִין כַּשֵּׁם שֶׁהַבְּרִית כְּרוּתָה לָאָרֶץ כָּךְ בְּרִית כְּרוּתָה לַיִּסּוּרִין שֶׁנֶּאֱמַר יי אֱלֹהֶיךָ מְיַסְּרֶךָּ וְאוֹמֵר כִּי יי אֱלֹהֶיךָ מְבִיאֲךָ אֶל אֶרֶץ טוֹבָה רַבִּי שִׁמְעוֹן בֶּן יוֹחַי אוֹמֵר חֲבִיבִים יִסּוּרִים שֶׁשָּׁלֹשׁ מַתָּנוֹת טוֹבוֹת נִתְּנוּ לְיִשְׂרָאֵל וְאֻמּוֹת הָעוֹלָם מִתְאַוִּין לָהֶם וְלֹא נִתְּנוּ לָהֶם אֶלָּא בַּיִּסּוּרִין וְאֵלּוּ הֵן תּוֹרָה וְאֶרֶץ יִשְׂרָאֵל וְהָעוֹלָם הַבָּא תּוֹרָה מְנַיִן דִּכְתִיב לָדַעַת חָכְמָה וּמוּסָר לְהָבִין אִמְרֵי בִינָה וְאוֹמֵר אַשְׁרֵי הַגֶּבֶר אֲשֶׁר תְּיַסְּרֶנּוּ יָּהּ וּמִתּוֹרָתְךָ תְלַמְּדֶנּוּ אֶרֶץ יִשְׂרָאֵל מְנַיִן דִּכְתִיב יי אֱלֹהֶיךָ מְיַסְּרֶךָּ וְאוֹמֵר כִּי יי אֱלֹהֶיךָ מְבִיאֲךָ אֶל אֶרֶץ טוֹבָה הָעוֹלָם הַבָּא מְנַיִן דִּכְתִיב כִּי נֵר מִצְוָה וְתוֹרָה אוֹר וְדֶרֶךְ חַיִּים תּוֹכְחוֹת מוּסָר אָמַרְתָּ אֵי זוֹ הִיא דֶּרֶךְ שֶׁמְּבִיאָה אֶת הָאָדָם לְחַיֵּי הָעוֹלָם הַבָּא הֱוֵי אוֹמֵר אֵלּוּ יִסּוּרִין רַבִּי נְחֶמְיָה אוֹמֵר חֲבִיבִין יִסּוּרִין שֶׁכַּשֵּׁם שֶׁהַקָּרְבָּנוֹת מְרַצִּין כָּךְ יִסּוּרִין מְרַצִּין בַּקָּרְבָּנוֹת מַהוּ אוֹמֵר וְנִרְצָה לוֹ לְכַפֵּר עָלָיו בַּיִּסּוּרִין מַה הוּא אוֹמֵר וְהֵם יִרְצוּ אֶת עֲו‍ֹנָם וְלֹא עוֹד אֶלָּא שֶׁהַיִּסּוּרִין מְרַצִּין יוֹתֵר מִן הַקָּרְבָּנוֹת מִפְּנֵי מָה שֶׁהַקָּרְבָּנוֹת בְּמָמוֹן וְהַיִּסּוּרִין בַּגּוּף וְכֵן הוּא אוֹמֵר עוֹר בְּעַד עוֹר וְכֹל אֲשֶׁר לָאִישׁ יִתֵּן בְּעַד נַפְשׁוֹ כְּבַר הָיָה רַבִּי אֱלִיעֶזֶר חוֹלֶה וְנִכְנְסוּ אַרְבָּעָה זְקֵנִים לְבַקְּרוֹ רַבִּי טַרְפוֹן וְרַבִּי יְהוֹשֻׁעַ וְרַבִּי אֶלְעָזָר בֶּן עֲזַרְיָה וְרַבִּי עֲקִיבָה נֶעֱנָה רַבִּי טַרְפוֹן וְאָמַר רַבִּי טוֹב אַתָּה לְיִשְׂרָאֵל מִגַּלְגַּל חַמָּה שֶׁגַּלְגַּל חַמָּה מֵאִיר בָּעוֹלָם הַזֶּה וְאַתָּה הֵאַרְתָּ לָנוּ בָּעוֹלָם הַזֶּה וְלָעוֹלָם הַבָּא נֶעֱנָה רַבִּי יְהוֹשֻׁעַ וְאָמַר רַבִּי טוֹב אַתָּה לְיִשְׂרָאֵל מִטִּפָּה שֶׁלַּגְּשָׁמִים שֶׁכָּךְ טִפָּה שֶׁלַּגְּשָׁמִים בָּעוֹלָם הַזֶּה וְרַבִּי בָּעוֹלָם הַזֶּה וּבָעוֹלָם הַבָּא נֶעֱנָה רַבִּי אֶלְעָזָר בֶּן עֲזַרְיָה וְאָמַר טוֹב אַתָּה לְיִשְׂרָאֵל יוֹתֵר מֵאָב וָאֵם שֶׁאָב וָאֵם בָּעוֹלָם הַזֶּה וְרַבִּי בָּעוֹלָם הַזֶּה וּבָעוֹלָם הַבָּא נֶעֱנָה רַבִּי עֲקִיבָה וְאָמַר חֲבִיבִין הַיִּסּוּרִין אָמַר לָהֶם רַבִּי אֱלִיעֶזֶר לְתַלְמִידָיו סַמְּכוּנִי בָּאֲשִׁישׁוֹת וְאֶשְׁמַע דִּבְרֵי עֲקִיבָה תַּלְמִידִי שֶׁאָמַר חֲבִיבִין יִסּוּרִין אָמַר לוֹ מְנַיִן לָךְ אָמַר לוֹ כָּךְ לִמַּדְתָּנִי מִקְרָא אֲנִי דּוֹרֵשׁ דִּכְתִיב בֶּן שְׁתֵּים עֶשְׂרֵה שָׁנָה מְנַשֶּׁה בְמָלְכוֹ וַחֲמִשִּׁים וְחָמֵשׁ שָׁנָה מָלַךְ בִּירוּשָׁלִָם וַיַּעַשׂ הָרַע בְּעֵינֵי יי כְּתוֹעֲבוֹת הַגּוֹיִם אֲשֶׁר הוֹרִישׁ יי מִפְּנֵי בְּנֵי יִשְׂרָאֵל וּכְתִיב גַּם אֵלֶּה מִשְׁלֵי שְׁלֹמֹה אֲשֶׁר הֶעְתִּיקוּ אַנְשֵׁי חִזְקִיָּה מֶלֶךְ יְהוּדָה וְכִי חִזְקִיָּהוּ מֶלֶךְ יְהוּדָה עַל כָּל הָעוֹלָם כֻּלּוֹ לִמֵּד תּוֹרָה וְלִמְנַשֶּׁה בְּנוֹ לֹא לִמֵּד תּוֹרָה אֶלָּא מִכָּל טֹרַח שֶׁטָּרַח בּוֹ וּמִכָּל עָמָל שֶׁעָמַל בּוֹ לֹא הֶעֱלוּהוּ לְמוּטָב אֶלָּא יִסּוּרִין שֶׁנֶּאֱמַר וַיְדַבֵּר יי אֶל מְנַשֶּׁה וְאֶל עַמּו וְלֹא הִקְשִׁיבוּ וַיָּבֵא יי עֲלֵיהֶם אֶת שָׂרֵי הַצָּבָא אֲשֶׁר לְמֶלֶךְ אַשּׁוּר וַיִּלְכְּדוּ אֶת מְנַשֶּׁה בַּחֹחִים וַיַּאַסְרֻהוּ בַּנְחֻשְׁתַּיִם וַיּוֹלִיכֻהוּ בָּבֶלָה וּכְהָצֵר לוֹ חִלָּה אֶת פְּנֵי יי אֱלֹהָיו וַיִּכָּנַע מְאֹד מִלִּפְנֵי אֱלֹהֵי אֲבֹתָיו וַיִּתְפַּלֵּל אֵלָיו וַיֵּעָתֶר לוֹ וַיִּשְׁמַע תְּחִנָּתוֹ וַיְשִׁיבֵהוּ יְרוּשָׁלִַם לְמַלְכוּתוֹ הָא לָמַדְתָּ שֶׁחֲבִיבִין יִסּוּרִין אֱלֹהֵי כֶסֶף וֵאלֹהֵי זָהָב לֹא תַעֲשׂוּ לָכֶם לָמָּה נֶאֱמַר לְפִי שֶׁהוּא אוֹמֵר וְעָשִׂיתָ שְׁנַיִם כְּרֻבִים זָהָב אָמַר הֲרֵינִי עוֹשֶׂה אַרְבָּעָה תִּלְמֹד לוֹמַר אֱלֹהֵי כֶסֶף וֵאלֹהֵי זָהָב לֹא תַעֲשׂוּ לָכֶם אִם הוֹסַפְתָּ עַל שְׁנַיִם הֲרֵי הֵם כֵּאלֹהֵי זָהָב אֱלֹהֵי כֶסֶף לָמָּה נֶאֱמַר וַהֲלֹא כְבָר נֶאֱמַר אֱלֹהֵי זָהָב וּמַה תִּלְמֹד לוֹמַר אֱלֹהֵי כֶסֶף וַהֲלֹא מַה שֶּׁהִתַּרְנוּ בוֹ אָסַרְנוּ בוֹ מַה שֶּׁאָסַרְנוּ בוֹ דִּין הוּא שֶׁנֶּאֱסֹר בּוֹ וּמַה תִּלְמֹד לוֹמַר אֱלֹהֵי כֶסֶף לְפִי שֶׁמָּצִינוּ כָּל כְּלֵי בֵית עוֹלָמִים שֶׁאִם אֵין לָהֶם שֶׁלַּזָּהָב הֵן עוֹשִׂים אוֹתוֹ שֶׁלַּכֶּסֶף שׁוֹמֵעַ אֲנִי אַף שְׁנַיִם כְּרֻבִים כֵּן תִּלְמֹד לוֹמַר אֱלֹהֵי כֶסֶף הָא אִם שִׁנִּיתֶם מִשֶּׁלַּזָּהָב הֲרֵי הֵן כֵּאלֹהֵי כֶּסֶף לֹא תַעֲשׂוּ לָכֶם שֶׁלֹּא תֹּאמַר הוֹאִיל וְנָתְנָה תוֹרָה רְשׁוּת לַעֲשׁוֹת בְּבֵית הַמִּקְדָּשׁ הֲרֵינִי עוֹשֶׂה בְּבָתֵּי כְנֵסִיּוֹת וּבְבָתֵּי מִדְרָשׁוֹת תִּלְמֹד לוֹמַר לֹא תַעֲשׂוּ לָכֶם דָּבָר אַחֵר לֹא תַעֲשׂוּ לָכֶם שֶׁלֹּא תֹּאמְרוּ הֲרֵי אָנוּ עוֹשִׂין לַנּוֹי כְּדֶרֶךְ שֶׁאֲחֵרִים עוֹשִׂין בַּמְּדִינוֹת תִּלְמֹד לוֹמַר לֹא תַעֲשׂוּ לָכֶם מִזְבַּח אֲדָמָה תַּעֲשֶׂה לִּי מִזְבֵּחַ מְיֻחָד לִי שֶׁלֹּא תִּבְנֵהוּ מִתְּחִלָּה לְשׁוּם אַחֵר רַבִּי יִשְׁמָעֵאל אוֹמֵר מִזְבֵּחַ מְחֻבָּר בָּאֲדָמָה תַּעֲשֶׂה לִי שֶׁלֹּא תִבְנֵהוּ עַל גַּבֵּי כִּפִּים וְלֹא עַל גַּבֵּי עַמּוּדִים רַבִּי נָתָן אוֹמֵר מִזְבֵּחַ חָלוּל בָּאֲדָמָה תַּעֲשֶׂה לִי שֶׁנֶּאֱמַר נְבוּב לֻחֹת תַּעֲשֶׂה אֹתוֹ אִיסֵי בֶּן עֲקִיבָה אוֹמֵר מִזְבֵּחַ נְחֹשֶׁת מָלֵא אֲדָמָה תַּעֲשֶׂה לִי שֶׁנֶּאֱמַר כִּי מִזְבַּח הַנְּחֹשֶׁת אֲשֶׁר לִפְנֵי יי קָטֹן מֵהָכִיל אֶת הָעֹלָה וְכִי קָטוֹן הָיָה וַהֲלֹא כְבָר נֶאֱמַר אֶלֶף עֹלוֹת יַעֲלֶה שְׁלֹמֹה עַל הַמִּזְבֵּחַ הַהוּא וּמַה תִּלְמֹד לוֹמַר קָטֹן אֶלָּא בַיּוֹם שֶׁנִּבְנָה זֶה נִגְנַז זֶה וְזָבַחְתָּ עָלָיו עָלָיו כְּנֶגְדּוֹ אַתָּה אוֹמֵר עָלָיו כְּנֶגְדּוֹ אוֹ אֵינוֹ אֶלָּא עָלָיו כְּמַשְׁמָעוֹ וְהַדִּין נוֹתֵן וּמָה אִם צְפוֹן הַמִּזְבֵּחַ שֶׁאֵינוֹ כָשֵׁר לְכַפָּרָה כָּשֵׁר לִשְׁחִיטָה רֹאשׁ הַמִּזְבֵּחַ שֶׁהוּא כָּשֵׁר לְכַפָּרָה דִּין הוּא שֶׁיֻּכְשַׁר לִשְׁחִיטָה וַהֲרֵי הַמִּזְבֵּחַ הַפְּנִימִי יוֹכִיחַ שֶׁהוּא כָשֵׁר לְכַפָּרָה וְאֵינוֹ כָשֵׁר לִשְׁחִיטָה וְהוּא יוֹכִיחַ עַל מִזְבֵּחַ הַחִיצוֹן אַף עַל פִּי שֶׁהוּא כָּשֵׁר לְכַפָּרָה לֹא יֻכְשַׁר לִשְׁחִיטָה לֹא אִם אָמַרְתָּ בַּמִּזְבֵּחַ הַפְּנִימִי שֶׁאֵינוֹ לֹא מַכְשִׁיר וְלֹא מַתִּיר וְאֵינוֹ גּוֹמֵר הַכַּפָּרָה לְפִיכָךְ לֹא יֻכְשַׁר לִשְׁחִיטָה תֹּאמַר בַּמִּזְבֵּחַ הַחִיצוֹן שֶׁהוּא מַתִּיר וּמַכְשִׁיר וְגוֹמֵר אֶת הַכַּפָּרָה לְפִיכָךְ יֻכְשַׁר לִשְׁחִיטָה תִּלְמֹד לוֹמַר וְעָשִׂיתָ עֹלֹתֶיךָ הַבָּשָׂר וְהַדָּם עַל מִזְבַּח יי אֱלֹהֶיךָ הַבָּשָׂר וְהַדָּם בְּרֹאשׁ הַמִּזְבֵּחַ וְאֵין שְׁחִיטָה בְּרֹאשׁ הַמִּזְבֵּחַ רַבִּי יוֹסֵה אוֹמֵר אַף לִשְׁחֹט בְּרֹאשׁ הַמִּזְבֵּחַ וְהַכָּתוּב מְסַיְּעוֹ שֶׁנֶּאֱמַר מִזְבַּח אֲדָמָה תַּעֲשֶׂה לִּי וְזָבַחְתָּ עָלָיו אֶת עֹלֹתֶיךָ וְאֶת שְׁלָמֶיךָ אֶת צֹאנְךָ וְאֶת בְּקָרֶךָ כָּתוּב אֶחָד אוֹמֵר אֶת עֹלֹתֶיךָ וְאֶת שְׁלָמֶיךָ וְכָתוּב אֶחָד אוֹמֵר וְעָשִׂיתָ עֹלֹתֶיךָ הַבָּשָׂר וְהַדָּם כֵּיצַד יִתְקַיְּמוּ שְׁנֵי מִקְרָאוֹת הַלָּלוּ אָמַר רַבִּי יוֹסֵה בְּרַבִּי יְהוּדָה מֵחֲצִי הַמִּזְבֵּחַ לַצָּפוֹן כַּצָּפוֹן וּמֵחֲצִי הַמִּזְבֵּחַ לַדָּרוֹם כַּדָּרוֹם וְאֵין לִי אֶלָּא צְפוֹן הַמִּזְבֵּחַ שֶׁיְּהֵא כָּשֵׁר לִשְׁחִיטָה שְׁאָר כָּל צְפוֹן הָעֲזָרָה מְנַיִן תִּלְמֹד לוֹמַר וְשָׁחַט אֶת הַכֶּבֶשׂ בִּמְקוֹם אֲשֶׁר יִשְׁחַט אֶת הַחַטָּאת וְאֶת הָעֹלָה בִּמְקוֹם הַקֹּדֶשׁ שֶׁאֵין תִּלְמֹד לוֹמַר בִּמְקוֹם הַקֹּדֶשׁ וּמַה תִּלְמֹד לוֹמַר בִּמְקוֹם הַקֹּדֶשׁ אֶלָּא לְהַכְשִׁיר בּוֹ כָּל רוּחַ צְפוֹנִית וְזָבַחְתָּ עָלָיו אֶת עֹלֹתֶיךָ אֵין לִי אֶלָּא עוֹלָה וּשְׁלָמִים שְׁאָר כָּל הַקֳּדָשִׁים מְנַיִן תִּלְמֹד לוֹמַר כִּי כַּחַטָּאת הָאָשָׁם הוּא לַכֹּהֵן שֶׁאֵין תִּלְמֹד לוֹמַר קֹדֶשׁ קֳדָשִׁים אֶלָּא לְהַכְשִׁיר בּוֹ אֶת כָּל הַקֳּדָשִׁים אֵין לִי אֶלָּא חַטָּאת וְעוֹלֶה וּשְׁלָמִים שְׁאָר כָּל קָרְבְּנוֹת הַצִּבּוּר מְנַיִן תִּלְמֹד לוֹמַר אֶת צֹאנְךָ וְאֶת בְּקָרֶךָ מַשְׁמָע מֵבִיא אֶת הַקֳּדָשִׁים וְאֶת הַחֻלִּין אָמַרְתָּ בַּמֵּי הָעִנְיָן מְדַבֵּר בַּקֳּדָשִׁים בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ שֶׁאֲנִי נִגְלָה עָלֶיךָ בְּבֵית הַבְּחִירָה מִכָּן אָמְרוּ שֵׁם הַמְפֹרָשׁ אָסוּר לְהֵאָמֵר בַּגְּבוּלִין רַבִּי אֱלִיעֶזֶר בֶּן יַעֲקֹב אוֹמֵר אִם תָּבֹא לְבֵיתִי אַבָּא לְבֵיתָךְ וְאִם לֹא תָּבֹא לְבֵיתִי לֹא אַבָּא לְבֵיתָךְ מָקוֹם שֶׁלִּבִּי אוֹהֵב שָׁם רַגְלַי מוֹלִיכוֹת אוֹתִי מִכָּן אָמְרוּ כָּל עֲשָׂרָה בְּנֵי אָדָם שֶׁנִּכְנָסִין לְבֵית הַכְּנֶסֶת שְׁכִינָה עִמָּהֶם שֶׁנֶּאֱמַר אֱלֹהִים נִצָּב בַּעֲדַת אֵל וּמְנַיִן אֲפִלּוּ שְׁלֹשָׁה שֶׁדָּנִין שֶׁנֶּאֱמַר בְּקֶרֶב אֱלֹהִים יִשְׁפֹּט וּמְנַיִן אֲפִלּוּ שְׁנַיִם שֶׁנֶּאֱמַר אָז נִדְבְּרוּ יִרְאֵי יי אִישׁ אֶל רֵעֵהוּ וּמְנַיִן אֲפִלּוּ אֶחָד שֶׁנֶּאֱמַר בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וְאִם מִזְבַּח אֲבָנִים תַּעֲשֶׂה לִּי רַבִּי יִשְׁמָעֵאל אוֹמֵר כָּל אִם וְאִם שֶׁבַּתּוֹרָה רְשׁוּת חוּץ מִשְּׁלֹשָׁה וְאִם תַּקְרִיב מִנְחַת בִּכּוּרִים חוֹבָה אַתָּה אוֹמֵר חוֹבָה אוֹ אֵינוֹ אֶלָּא רְשׁוּת תִּלְמֹד לוֹמַר תַּקְרִיב אֵת מִנְחַת בִּכּוּרֶיךָ חוֹבָה וְלֹא רְשׁוּת כַּיּוֹצֵא בוֹ אִם כֶּסֶף תַּלְוֶה אֶת עַמִּי אֶת הֶעָנִי עִמָּךְ לֹא תִהְיֶה לוֹ כְּנֹשֶׁה לֹא תְשִׂימוּן עָלָיו נֶשֶׁךְ חוֹבָה אַתָּה אוֹמֵר חוֹבָה אוֹ אֵינוֹ אֶלָּא רְשׁוּת תִּלְמֹד לוֹמַר וְהַעֲבֵט תַּעֲבִיטֶנּוּ חוֹבָה וְלֹא רְשׁוּת כַּיּוֹצֵא בוֹ וְאִם מִזְבַּח אֲבָנִים תַּעֲשֶׂה לִּי חוֹבָה אַתָּה אוֹמֵר חוֹבָה אוֹ אֵינוֹ אֶלָּא רְשׁוּת תִּלְמֹד לוֹמַר אֲבָנִים שְׁלֵמוֹת תִּבְנֶה רְשׁוּת אַתָּה אוֹמֵר רְשׁוּת אוֹ אֵינוֹ אֶלָּא חוֹבָה תִּלְמֹד לוֹמַר מִזְבַּח אֲבָנִים תַּעֲשֶׂה לִּי רְשׁוּת וְלֹא חוֹבָה וּמַה תִּלְמֹד לוֹמַר וְאִם מִזְבַּח אֲבָנִים אֶלָּא רָצָה לַעֲשׁוֹת שֶׁלָּאֲבָנִים יַעֲשֶׂה שֶׁלַּלְּבֵנִים יַעֲשֶׂה וַהֲרֵי דְבָרִים קַל וָחֹמֶר לִשְׁאָר כָּל הַכֵּלִים וּמָה אִם מִזְבֵּחַ הֶחָמוּר אִם רָצָה לְשַׁנּוֹת יְשַׁנֶּה קַל וָחֹמֶר לִשְׁאָר כָּל הַכֵּלִים לֹא תִבְנֶה אֶתְהֶן גָּזִית אֵין גָּזִית אֶלָּא גְּזוּזוֹת שֶׁהוּנַף עֲלֵיהֶם בַּרְזֵל רַבִּי נָתָן אוֹמֵר הֲרֵי שֶׁבָּנָה בּוֹ שְׁתֵּי אֲבָנִים גְּזוּזוֹת שֶׁהֵנִיף עֲלֵיהֶם בַּרְזֵל שׁוֹמֵעַ אֲנִי יְהֵא הַמִּזְבֵּחַ כֻּלּוֹ פָּסוּל תִּלְמֹד לוֹמַר לֹא תִבְנֶה אֶתְהֶן גָּזִית הֵן פְּסוּלוֹת וְלֹא הַמִּזְבֵּחַ כֻּלּוֹ פָּסוּל לֹא תִבְנֶה אֶתְהֶן גָּזִית בּוֹ אֵי אַתָּה בּוֹנֶה גָּזִית אֲבָל אַתָּה בּוֹנֶה בָּהֵיכָל וּבְקֹדֶשׁ הַקֳּדָשִׁים גָּזִית שֶׁהָיָה בַדִּין וּמָה אִם מִזְבֵּחַ הַקַּל אָסוּר לִבְנוֹת בּוֹ גָּזִית הַהֵיכָל וְקֹדֶשׁ הַקֳּדָשִׁים הַחֲמוּרִים דִּין הוּא שֶׁלֹּא יְהוּ בּוֹנִין בָּהֶן גָּזִית תִּלְמֹד לוֹמַר לֹא תִבְנֶה אֶתְהֶן גָּזִית בּוֹ אֵי אַתָּה בּוֹנֶה גָּזִית אֲבָל אַתָּה בּוֹנֶה גָּזִית בָּהֵיכָל וּבְקֹדֶשׁ הַקֳּדָשִׁים וּמָה אֲנִי מְקַיֵּם וּמַקָּבוֹת וְהַגַּרְזֶן כָּל כְּלִי בַרְזֶל לֹא נִשְׁמַע בַּבַּיִת בְּהִבָּנֹתוֹ בַּבַּיִת אֵינוֹ נִשְׁמַע אֲבָל בַּחוּץ נִשְׁמַע וְאִם מִזְבַּח אֲבָנִים תַּעֲשֶׂה לִּי לֹא תִבְנֶה אֶתְהֶן גָּזִית כִּי חַרְבְּךָ הֵנַפְתָּ עָלֶיהָ וַתְּחַלְלֶהָ מִכָּן הָיָה רַבִּי שִׁמְעוֹן בֶּן אֶלְעָזָר אוֹמֵר הַמִּזְבֵּחַ נִבְרָא לְהַאֲרִיךְ שְׁנוֹתָיו שֶׁלָּאָדָם וְהַבַּרְזֵל נִבְרָא לְקַצֵּר שְׁנוֹתָיו שֶׁלָּאָדָם אֵינוֹ רַשַּׁי לְהָנִיף הַמְּקַצֵּר עַל הַמַּאֲרִיךְ רַבָּן יוֹחָנָן בֶּן זַכַּי אוֹמֵר הֲרֵי הוּא אוֹמֵר אֲבָנִים שְׁלֵמוֹת תִּבְנֶה אֲבָנִים שֶׁמְּטִילוֹת שָׁלוֹם וַהֲרֵי דְבָרִים קַל וָחֹמֶר וּמָה אִם אַבְנֵי מִזְבֵּחַ שֶׁאֵינָן לֹא רוֹאוֹת וְלֹא שׁוֹמְעוֹת וְלֹא מְדַבְּרוֹת עַל שֶׁמְּטִילוֹת שָׁלוֹם בֵּין יִשְׂרָאֵל לַאֲבִיהֶם שֶׁבַּשָּׁמַיִם אָמַר הַקֹּדֶשׁ בָּרוּךְ הוּא לֹא תָנִיף עֲלֵיהֶם בַּרְזֶל הַמֵּטִיל שָׁלוֹם בֵּין אִישׁ לְאִישׁ בֵּין אִישׁ לְאִשְׁתּוֹ בֵּין עִיר לְעִיר בֵּין אֻמָּה לְאֻמָּה בֵּין מֶמְשָׁלָה לְמֶמְשָׁלָה בֵּין מִשְׁפָּחָה לְמִשְׁפָּחָה עַל אַחַת כַּמָּה כַּמָּה שֶׁלֹּא תְבוֹאֵהוּ פֻּרְעָנוּת וְלֹא תַעֲלֶה בְמַעֲלֹת עַל מִזְבְּחִי מִכָּן אָמְרוּ עָשָׂה כֶּבֶשׁ לַמִּזְבֵּחַ אֵין לִי אֶלָּא עֲלִיָּה יְרִידָה מְנַיִן תִּלְמֹד לוֹמַר אֲשֶׁר לֹא תִגָּלֶה עֶרְוָתְךָ עָלָיו הָא לֹא עֲלִיָּה וְלֹא יְרִידָה גָּרְמָה אֶלָּא כִּסּוּי גּוֹרֵם רַבִּי יִשְׁמָעֵאל אוֹמֵר אֵינוֹ צָרִיךְ וַהֲלֹא כְבָר נֶאֱמַר וַעֲשֵׂה לָהֶם מִכְנְסֵי בָד לְכַסּוֹת בְּשַׂר עֶרְוָה מִמָּתְנַיִם וְעַד יְרֵכַיִם יִהְיוּ וּמַה תִּלְמֹד לוֹמַר אֲשֶׁר לֹא תִגָּלֶה עֶרְוָתְךָ עָלָיו שֶׁלֹּא יִפְסַע בּוֹ פְּסִיעָה גַּסָּה אֶלָּא גוּדָל בְּצַד עָקֵב וְעָקֵב בְּצַד גּוּדָל אֲשֶׁר לֹא תִגָּלֶה עֶרְוָתְךָ עָלָיו עָלָיו אֵי אַתָּה פוֹסֵעַ פְּסִיעָה גַּסָּה אֲבָל אַתָּה פוֹסֵעַ פְּסִיעָה גַּסָּה בָּהֵיכָל וּבְקֹדֶשׁ הַקֳּדָשִׁים שֶׁהָיָה בַדִּין וּמָה אִם מִזְבֵּחַ הַקַּל אָסוּר לִפְסֹעַ בּוֹ פְּסִיעָה יְתֵרָה הַהֵיכָל וְקֹדֶשׁ הַקֳּדָשִׁים הַחֲמוּרִים דִּין הוּא שֶׁתְּהֵא אָסוּר לִפְסֹעַ בָּהֶן פְּסִיעָה יְתֵרָה תִּלְמֹד לוֹמַר אֲשֶׁר לֹא תִגָּלֶה עֶרְוָתְךָ עָלָיו בּוֹ אֵי אַתָּה פוֹסֵעַ פְּסִיעָה יְתֵרָה אֲבָל אַתָּה פוֹסֵעַ פְּסִיעָה יְתֵרָה בָּהֵיכָל וּבְקֹדֶשׁ הַקֳּדָשִׁים וַהֲרֵי דְבָרִים קַל וָחֹמֶר וּמָה אִם אֲבָנִים שֶׁאֵין בָּהֶן דַּעַת לֹא לְרָעָה וְלֹא לְטוֹבָה אָמַר הַקֹּדֶשׁ בָּרוּךְ הוּא לֹא תִּנְהֹג בָּהֶן מִנְהָג בִּזָּיוֹן חֲבֵרָךְ שֶׁהוּא בִדְמוּתוֹ שֶׁלְּמִי שֶׁאָמַר וְהָיָה הָעוֹלָם דִּין הוּא שֶׁלֹּא תִּנְהֹג בּוֹ מִנְהָג בִּזָּיוֹן אֲשֶׁר לֹא תִגָּלֶה עֶרְוָתְךָ עָלָיו וְאֵלֶּה הַמִּשְׁפָּטִים אֲשֶׁר תָּשִׂים נִמְצֵינוּ לְמֵדִין שֶׁסַּנְהֶדְרִין בָּאִין בְּצַד מִזְבֵּחַ אַף עַל פִּי שֶׁאֵין רְאָיָה לַדָּבָר זֵכֶר לַדָּבָר שֶׁנֶּאֱמַר וַיָּנָס יוֹאָב אֶל אֹהֶל יי וַיַּחֲזֵק בְּקַרְנוֹת הַמִּזְבֵּחַ חַסְלַת מַסֶּכֶת דְבַּחֹדֶשׁ הַשְּׁלִישִׁי